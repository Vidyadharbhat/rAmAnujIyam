<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;२ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/</link>
    <description>Recent content in &#43;२ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/index.xml" rel="self" type="application/rss+xml" />
    <item>
      <title>07 सन्ध्याधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/07_sandhyAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/07_sandhyAdhikaraNam/</guid>
      <description>&lt;ol&gt;&#xA;&lt;li&gt;ब्रह्मैवेत्यादि । प्राक्तनाध्याययुग्मे - प्राक्तनं यत् अध्याययुग्मं प्रथमद्वितीयात्मकं तस्मिन् । स्वैः - स्वकीयैः । स्वभावैः - असाधारणधर्मैः । सहेति शेषः । ब्रह्मैव । बहुमुखम् - बहुप्रकारं, क्रियाविशेषणम् । अवदत् - व्यक्ततया प्रत्यपादयत् । इह साधनाध्यायमध्ये - साधनप्रतिपादनपरस्यास्य तृतीयाध्यायस्य मध्ये । तस्य - तथाप्रतिपादितस्य ब्रह्मणः । असौ पुनराकृष्य चिन्ता - पुनराकाङ्क्षामुत्थाप्य विचारः । किमिति - किं फलं भविष्यतीति । कस्मै फलायेति वा अर्थः । मैवम् - एवं मास्तु । विद्याः - मोक्षसाधनभूता विद्याः । प्रभेत्तुम् - विभज्य दर्शयितुम् । परम् - विद्याविषयभूतं परं ब्रह्म । विशदयति - स्पष्टतया प्रतिपादयति । तद्धि - परब्रह्मविशदीकरणम् । तद्रूपभेदात् - तद्गुणभेदात् । तेनोभयलिङ्गत्वादिविशेषणोपेतं ब्रह्मात्र चिन्तनीयमित्यर्थः । प्राप्यतृष्णाप्रथिम्ने - प्राप्ये परब्रह्मणि तृष्णातिशयजननाय । विभोः - परमात्मनः । सिद्धोपायादिभावञ्च - सिद्धोपायभावं सिद्धोपेयभावञ्चेत्यर्थः । प्रथयति - प्रतिपादयति । द्वयं खलु विशेषतः प्रतिपाद्यं ब्रह्मणस्सिद्धोपायत्वं सिद्धोपेयत्वञ्च । एतदुभयप्रतिपादनं प्राप्ये ब्रह्मणि तृष्णाविशेषसिद्ध्यर्थम् । तृष्णाविशेषाभावे खलूपायाधिकार एव पुरुषस्य न स्यात् । स्वर्गकामो हि यागादिष्वधिकुरुते । एवं परब्रह्मप्राप्तिकामो हि ब्रह्मोपासनेष्वधिकुर्यात् । तथा चोभयलिङ्गमुपासनानुष्ठाने विशेषेणोपकरोतीति न नैरर्थक्यप्रसङ्ग इति भावः ॥2. नैर्गुण्यमित्यादि । ब्रह्मणो नैर्गुण्यञ्चेत् - गुणशून्यत्वमङ्गीक्रियते चेत् । इह - साधानाध्याये तृतीयपादे । गुणैः - प्रतिविद्यं व्यवस्थितैस्संयद्वामत्वादिगुणैः । ब्रह्मविद्याविभागः - ब्रह्मविद्यानामन्योन्यभेदज्ञापनव्यापारः । वितथः - व्यर्थो भवेत् । सः - विद्याभेदः । कल्पितैरेतैरस्त्विति चेत् - आरोपितैर्गुणैरस्त्विति चेत् । विद्याभेदनियामकानां ब्रह्मसम्बन्धितया श्रुतानां गुणानां न वास्तवत्वं अपितु शुक्तिरजतादिवदारोपित्वमेवेति चेदिति भावः । श्रुतिमतविहतिः - श्रुत्यभिमतार्थविरोधापत्तिः । अनादिनिधनाविच्छिन्नसम्प्रदायतया प्रतिपन्नस्य श्रुत्यर्थस्य कल्पितत्वे किमकल्पितं स्यात् । तथाच गुणानां कल्पितत्वं वदन् वेदान्तबहिर्भूत इत्यर्थः । ननु वेदान्तेऽपि मनो ब्रह्मेत्युपासीत इत्यादिषु दृष्टिविधिर्दृश्यते, तद्वदत्रापि स्यादित्याशङ्क्य निराकरोति - नात्रेति । अत्र - साक्षाद्ब्रह्मोपासनस्थले । दृष्टिक्रमोऽपि न - मनो ब्रह्म इत्यादिष्विव दृष्टिविधिक्रमोऽपि न सम्भवति । एकत्र अगत्या इतिशिरस्कत्वादिदृष्टिविधिलिङ्गैश्च दृष्टिविधित्वकल्पनेऽपि सर्वत्र तथैव स्यादिति न वक्तुं युज्यते । अन्यत्रान्यगुणारोपेणानुसन्धाने हि दृष्टिविधिः । ब्रह्मणस्तु सत्यत्वज्ञानत्वादिकं स्वरूपनिरूपकगुणत्वादबाध्यमिति भावः । निर्दोषत्वञ्च नित्यं वदसि यदि - ब्रह्मनिर्दोषत्वञ्च नित्यमेवेति प्रमाणानुसारेण यदि वदसि । दोषशान्त्यर्थयत्नो मुधा - तदा ब्रह्मव्यतिरिक्तस्य संसरतो जीवस्याभावात् ब्रह्मणो नित्यनिर्दोषत्वाच्च निरर्थक एव संसारदोषशान्त्यर्थो वेदान्तश्रवणादिप्रयासो भवेत् । कल्प्यञ्चेत् - निर्दोषत्वं कल्प्यञ्चेत् । दुष्टता प्रकृतिस्स्यात् - दुष्टतैव ब्रह्मणस्स्वभावस्स्यात् । इति - एवम् । परक्षिप्तये च एष पादः - परेषां मृषावादिनां प्रतिक्षेपाय चायमुभयलिङ्गपादः । अतो नास्य नैरर्थक्यमिति भावः ॥3. किञ्चेत्यादि । किञ्च - दोषान्तराणि च बहूनि सन्तीत्यर्थः । आदौ - शास्त्रारम्भे प्रथमाधिकरणे । चिन्त्यभावः - जिज्ञास्यत्वम् । प्रमितिविषयता - विचारफलभूतप्रमित्यात्मकज्ञानविषयत्वम् । स्वप्रभत्वम् - स्वयम्प्रकाशत्वम् । सुखत्वम् - आनन्दरूपत्वम् । विश्वाधिष्ठानता च - विश्वस्यारोपिततया तदधिष्ठानत्वम् । स्वबहुभवनधीः - बहु स्याम् इति स्वस्य बहुभवनसङ्कल्पः । निर्विशेषे - ब्रह्मणो निर्विशेषत्वस्य पारमार्थ्ये तथा निर्विशेषे ब्रह्मणि । कथं स्यात् - एतेषां धर्माणामङ्गीकारे सविशेषत्वापत्तेरिति भावः । किञ्चादौ चिन्त्यवाद इति पाठभेदमालम्ब्य चिन्तामणिपङ्क्तिर्दृश्यते किञ्चेति । ब्रह्मणो निर्विशेषत्वपारमार्थ्ये ब्रह्मजिज्ञासा कर्तव्येति आदौ चिन्त्यत्ववादो न स्यात् इत्यादिः । सर्वश्रुत्यर्थहानम् - सर्वेषामपि श्रुत्यर्थानां कारणत्वोपास्यत्वप्राप्यत्वादीनां हानं त्याग एव स्यात् । स्ववचनविहतिः - युष्मदस्मत्प्रत्ययगोचरयोर्विषयविषयिणोस्तमःप्रकाशवद्विरुद्धस्वभावयोः इत्यादिभिः प्रत्यगर्थस्यास्मत्प्रत्ययविषयत्वविषयित्वजडविलक्षणस्वभावत्वादिबोधिभिस्स्ववाक्यैर्विरोधः । सर्वमानैर्बाधश्च - अबाधितानेकधर्मविशिष्टधर्मिप्रतिपादकप्रत्यक्षानुमानशब्दादिसर्वप्रमाणैर्बाधश्च । मायावैयात्यभाजाम् - मायाधार्ष्ट्यात् कष्टां दशामापन्नानां मृषावादिनाम् । भवतीति शेषः । इति, सगुणदशोपास्तिपादश्च - गुणोपसंहारपादस्थं सकलमपि सगुणोपासनवचनम् । दुस्स्थः - विरुद्धमित्यर्थः ॥4. त्यक्तमित्यादि । दोषैस्त्यक्तम् - क्लेशकर्मादिदोषैरस्पृष्टम् । गुणाढ्यम् - ज्ञानशक्त्यादिकल्याणगुणपरिपूर्णम् । तत् ब्रह्म । इह पादे - उभयलिङ्गपादे । पुनश्चिन्त्येत यदि - उपासनौपयिकाधिकारसिद्धये प्रथमद्विकविचारितमपि पुनश्चिन्तनीयं चेत् । जीवस्वप्नाद्यवस्थामननम् - जीवस्य याः स्वप्नसुषुप्तिमूर्च्छारूपावस्थास्तद्विचिन्तनम् । अथ कथं संघटेत - विचिन्तनीयमुभयलिङ्गं ब्रह्म विसृज्याधःपादे चिन्तितस्य जीवस्य पुनरत्रावस्थाविशेषद्वारा चिन्तनं कथं युज्येतेत्यर्थः । इति चेन्न - इति शङ्क्यते यदि तन्न युक्तम् । स्वाप्नार्थस्रष्टृभावप्रभृतिबहुविधब्रह्ममाहात्म्यसिद्ध्यै - स्वाप्नास्स्वप्नकालिका ये अर्था रथादयस्तेषां स्रष्टृभावस्तत्तत्पुरुषमात्रगोचरतया तत्कालमात्रावसानतया चाश्चर्यभूता सृष्टिः प्रभृतिः प्रधानं यस्य तथाविधस्यात एव बहुविधस्य ब्रह्ममाहात्म्यस्य विचित्रशक्त्यादिरूपस्य सिद्ध्यै ज्ञानाय । उभयलिङ्गविचारवदेवेदमपि ब्रह्ममाहात्म्यज्ञानायैव सुसम्पन्नमिति भावः । फलान्तरञ्चास्तीत्याह - जन्तोरित्यादिना । स्वमुक्तौ - स्वस्य जीवस्य मुक्तौ मोक्षदशायाम् । अस्य जन्तोः - जीवस्य । अतिपरवशताज्ञप्तये च - स्वप्नाद्यवस्थावत् सकलावस्थास्वपि जीवस्य परतन्त्रतया मोक्षदशायामपि &amp;lsquo;पशवः पाशिताः पूर्वं परमेण स्वलीलया । तेनैव मोचनीयास्ते नान्यैर्मोचयितुं क्षमाः ॥&amp;rsquo; (श्रीविष्णुतत्त्वे 1.2.10) &amp;lsquo;दासभूतास्स्वतस्सर्वे ह्यात्मानः परमात्मनः ।&amp;rsquo; इत्यादिप्रमाणानुसारेणात्यन्तपारतन्त्र्यमेव, नतु स्वातन्त्र्यं, नच परमशेषिणैक्यमित्येतदर्थज्ञापनाय च । एतत् - जीवमननम् । अत्र - अस्मिन्पादे । क्रियत इति शेषः ॥5. पादस्येत्यादि । कतिचित् - केचिदेकदेशिनः । अस्य पादस्य - उभयलिङ्गपादस्य । आद्यमर्धम् - पूर्वार्धम् । पूर्वपादस्य शेषमधिजगुः - जीवावस्थाप्रतिपादकप्रथमपादशेषमित्यूचुः । एतत्पादपूर्वार्धस्यापि स्वप्नसुषुप्तिमुग्धिरूपजीवावस्थाप्रतिपादकत्वादिति भावः । पश्चार्धञ्च - उत्तरार्धं तु । उपास्त्यर्थतत्तद्गुणोक्तेः - उपासनोपयुक्ततत्तद्भगवद्गुणोपपादनात् । अत्र साक्षादनुघटितमधिजगुः - अस्मिन्पादे मुख्यतया घटितमित्यूचुः । एतत् - एवमर्धभेदेन वैजात्यकल्पनम् । अतीव हृद्यं न । कुत इति चेत्, शबलितकथने चातुरीवैपरीत्यात् - पूर्वार्धं पूर्वपादानुगतम्, उत्तरार्धमुत्तरपादानुगतम्, तथाविधमर्धद्वयमेकपादीकृत्य कथने पादार्थानुगत्यभावेन चातुर्यहानिप्रसङ्गादित्यर्थः । इह - उभयलिङ्गपादे । जीवदोषग्रहस्तु - जीवस्य स्वपतस्सुषुप्तस्य मूर्च्छितस्य च ये दोषास्तेषां ग्रह उपपादनं तु । तत्प्रतिद्वन्द्विबुद्धेः - तस्य अनन्तदोषास्पदस्य जीवस्य प्रतिद्वन्द्वि निर्दोषानन्तकल्याणगुणं ब्रह्म तस्य बुद्धेस्तिमिरज्ञानस्य तेजोबोधजनन इव बोधोत्पादनात् । ब्रह्मोक्तौ - अखिलहेयप्रत्यनीकत्वकल्याणगुणाकरत्वरूपोभयलिङ्गब्रह्मप्रतिपादने । मुखम् - उपाय इत्यर्थः । अत उभयलिङ्गब्रह्मात्मक एक एवास्य पादस्यार्थ इति न पादार्थाननुगतिरित्यर्थः । यद्वा ब्रह्मोक्तौ - ब्रह्मोक्तिप्रकरणे । जीवदोषग्रहः - जीवदोषोपपादनम् । तत्प्रतिद्वन्द्विबुद्धेः - निर्दोषब्रह्मप्रतिद्वन्द्व्यनन्तदोषबुद्ध्युत्पादनद्वारा । इह - ब्रह्मोक्तौ । मुखमुपाय इति वार्थः ॥6. स्वप्न इत्यादि । स्वप्ने - स्वप्नसमये । अर्थाः - रथाद्यर्थाः । सृष्टास्सन्तु - ईश्वरेण सृष्टाः कामं सन्तु । तदपि - तथाङ्गीकारेऽपि । अत्र - स्वप्ने । प्रध्वस्तानामिदानीन्तनवदनुभवात् - पूर्वनष्टानामपि पित्रादीनामिदानीन्तनवदनुभवात् । स्थायितादिभ्रमाच्च - स्वप्नलब्धानां सुवर्णादीनामस्थिराणामपि स्थायित्वकार्यकारित्वादिभ्रमाच्च । बहुविधा भ्रान्तिर्दुस्त्यजा - भवतामप्यपरिहार्येति चेत् । सत्यम् - अर्धाङ्गीकारे । अङ्गीकृतमनङ्गीकृतञ्च विभज्य दर्शयति - श्रुत्यादीति । श्रुत्यादिसिद्धे - श्रुतिस्मृत्यादिसिद्धेऽर्थे । श्रुतपरिहरणायोगतः - श्रुतहानायोगात् । सृष्टिमात्रं स्वीकृत्य - सर्वकर्तुर्भगवतस्तत्कालमात्रे तत्तत्पुरुषमात्रानुभाव्यवस्तुसृष्टिमङ्गीकृत्य । अंशे तु बाधात् - अत्यन्तव्याहतार्थांशे बाधादेव । यथाजागरम् - जागरतुल्यम् । भ्रममपि हि स्वीकृत्य - भ्रान्तिमप्यङ्गीकृत्य । न क्षिपामः - सर्वनिर्वाहतश्श्रुतिसिद्धमर्थं न त्यजामः ॥7. कश्चिदित्यादि । कश्चित् - योगी । योगप्रभावात् - साङ्गयोगाभ्याससिद्धशक्तिविशेषात् । निजपरभवनस्वैरसञ्चारनीत्या - स्वीयपरकीयगृहस्वच्छन्दसञ्चारन्यायेन । पूर्वदेहात् निष्क्रान्तः परवपुर्विशति । भूयः - पुनः । पूर्वम् - विसृष्टशरीरम् आप्नोति । इत्थं स्वप्नेऽपि, उदन्तस्थितिः - उदन्तस्य वृत्तान्तस्य स्थितिरवस्थानम् । यद्वा - उत्, अन्तःस्थितिः इति च्छेदः । उत्स्थितिः - अन्तःस्थितिः इत्यन्वयः । स्वप्नेऽपि इत्थं योगिनः स्वपरगृहसञ्चारन्यायेन उत्स्थितिः स्वदेहादुत्क्रम्य देहान्तरे स्थितिः । अन्तःस्थितिः पुनरागत्य देहे स्थितिश्च । इति कतिचित् - ऊचुरिति शेषः । अन्ये - केचित् । चित्तोद्यद्धीप्रसृत्या - चित्तेन मनसा उद्यन्त्याः विकसन्त्याः धियः धर्मभूतज्ञानस्य प्रसृत्या प्रसरणेन । इतरतनुभजने - शरीरान्तरप्रवेशेऽभ्युपगते । सौभरिन्यायसिद्धेः - सौभरिः किल ऋषिरेकशरीरे स्वयं तिष्ठन् बहूनि शरीरान्तराणि योगमाहात्म्यसचिवधर्मभूतज्ञानेनाविश्य बह्वीभिस्स्रीभिरपत्यैश्च सुखमनुबभूव । स एष सौभरिन्यायः, तस्य सिद्धेः । श्वासवृत्त्या - शयानदेहं परित्यज्य जीवश्शरीरान्तरं यदि प्रविशेत्, तदा शयानदेहे यथापूर्वं श्वासप्रवृत्तिर्न दृश्येत, अतो जीवश्शयानदेह एव तिष्ठतीति वक्तव्यम्, अतश्श्वासवृत्त्या शयानदेहे जीवावस्थितिज्ञापिकया । तथा - धर्मभूतज्ञानद्वारैव जीवस्य शरीरान्तरप्रवेश इति । ऊचुरित्यध्याहारः ॥8. उक्तमित्यादि । प्रजानां पत्या - प्रजापतिना । भविनि - संसारिणि जीवेऽपि । दहरवत् - दहराकाशशब्दितस्य परमात्मन इव । सत्यसङ्कल्पताद्यम् - सत्यसङ्कल्पत्वप्रभृतिगुणाष्टकम् । उक्तम् - &amp;lsquo;य आत्मापहतपाप्मा विजरो विमृत्युर्विशोको विजिघत्सोऽपिपासस्सत्यकामस्सत्यसङ्कल्पस्सोऽन्वेष्टव्यस्स विजिज्ञासितव्यस्स सर्वांश्च लोकानाप्नोति सर्वांश्च कामान् यस्तमात्मानमनुविद्य विजानातीति ह प्रजापतिरुवाच&amp;rsquo; इति वाक्ये प्रतिपादितम् । एषः - स्वाप्नार्थस्रष्टा । पुत्रादेः कर्ता चेह प्रकृतः - &amp;lsquo;कामंकामं पुरुषो निर्मिमाणः&amp;rsquo; इति वाक्येन &amp;lsquo;शतायुषः पुत्रपौत्रान् वृणीष्व&amp;rsquo; इति पूर्वप्रकृतपुत्रपौत्रादिरूपकामनिर्मातृत्वेन चेह प्रस्तुतः । अतो जीव एव स्वाप्नमर्थञ्च सृजेत् - &amp;lsquo;अथ रथान् रथयोगान् पथः सृजते इत्यादौ रथादीनां जीवानुकूलवस्तूपलक्षणत्वात् पुत्रादिकर्तृत्वेन प्रकृतो जीव एव स्वाभीष्टं स्वाप्नमर्थं सृजेदित्यर्थः । मैवम् - एवं न शङ्कनीयम् । मुक्तौ तादृग्गुणोक्तेः - मुक्तिदशायामेव जीवस्यापहतपाप्मत्वादिगुणाष्टकाविर्भावस्योक्तेः । स्वप्नावस्थायामन्धप्रायो जीवः कथमपहतपाप्मत्वादिगुणाष्टकं प्राप्नुयात् । कथन्तरां तादृशस्य जीवस्य सङ्कल्पमात्रात् स्रष्टृत्वमित्यर्थः । किञ्च, अनभिमतसमुत्पादनादेरयोगात् - जीवस्यैव स्वाप्नार्थस्रष्टृत्वे स्वानभिमतानां स्वप्रतिकूलानां कृष्णदन्तभयङ्करपुरुषादीनामुत्पादनस्यायोगात् । नहि स्वानर्थभयदं वस्तु स्वयं सृजेदित्यर्थः । किञ्च स्वाप्नानां सूचकत्वादपि - स्वाप्नार्थानां भाविशुभाशुभसूचकत्वादपि हेतोः । यदि जीव एव स्रष्टा तदा अनर्थसूचकं न सृजेत् । अतः एषापि सृष्टिर्निखिलजगत्कर्तुः - एषा स्वाप्नार्थसृष्टिरपि निखिलजगत्स्रष्टुः परमात्मन एव । न तु जीवस्येति भावः । स्वाप्नार्थानां शुभाशुभसूचकत्वञ्च &amp;lsquo;यदा कर्मसु काम्येषु स्त्रियं स्वप्नेषु पश्यति । समृद्धिं तत्र जानीयात् तस्मिन्स्वप्ननिदर्शने ॥&amp;rsquo; &amp;lsquo;अथ स्वप्ने पुरुषं कृष्णं कृष्णदन्तं पश्यति स एनं हन्ति&amp;rsquo; इत्यादिश्रुतौ स्वप्नाध्याये चावगन्तव्यम् ॥9. कामंकाममित्यादि । कामंकामं विधातेत्यपि - &amp;lsquo;कामंकामं पुरुषो निर्मिमाणः&amp;rsquo; इति वाक्ये कामंकाममित्यत्र । णमुल् उचितः - णमुल्प्रत्यय एव युक्तः न त्विच्छाविषयवाचकद्वितीयान्तपदत्वम् । जीवस्यासत्यसङ्कल्पस्य कर्तृत्वायोगात् भगवतस्सङ्कल्पमात्रेण स्रष्टृत्वाभिधानार्थं णमुल्प्रत्ययान्तत्वमेव कामशब्दयोरुचितमित्यर्थः । कामंकामं सङ्कल्प्य सङ्कल्प्येत्यर्थः । इत्थञ्च ईशोऽनूद्यते - तथा च सतीश्वर एवानूद्यते । सोऽयं सुप्तेषु जागर्ति - सोऽयं परमात्मा सुप्तेषु जीवेषु जागर्ति । तेन तस्यैवाश्चर्यरूपकार्यकरणे कर्तृत्वं युज्यत इत्यर्थः । &amp;lsquo;य एषु सुप्तेषु जागर्ति कामंकामं पुरुषो निर्मिमाणः&amp;rsquo; इति श्रुतेरिति भावः । इदम् - ईश्वरस्य जागरणम् । सम्परिष्वङ्गवाक्यादपि विशदम् - &amp;lsquo;प्राज्ञेनात्मना संपरिष्वक्तः&amp;rsquo; इति वाक्यादपि स्फुटम् । &amp;lsquo;प्राज्ञेन&amp;rsquo; इति श्रवणादिति भावः । जागरेऽपि - न केवलं स्वप्न एव अपि तर्हि जागरेऽपीत्यर्थः । तत्तत्कालावसानाः - तत्तत्काले उत्पत्तिकाले एव अवसानं नाशो येषां ते तत्तत्कालावसानाः । अर्थभेदाः - पदार्थविशेषाः । निमेषोन्मेषविद्युदादयः । कतिकति - अनेके । नियताः - नित्योपलब्धाः । तत्तकर्मानुरूपं फलवितरणमिति - स्वप्नदर्शनं हि सुखदुःखात्मकत्वात् कर्मफलम्, कर्म चेश्वरसङ्कल्पविशेष इति ईश्वरायत्तत्वमेव स्वाप्नार्थजातस्य, पापी हि पापानुरूपं स्वप्नं पश्यति, धर्मोत्तरस्तु तदनुरूपमिति । एतदप्युक्तमाप्तैरिति - अयमभिप्रायः - कस्यचित् क्वापि काले शुभप्राप्तिरितरस्य पुनरशुभप्राप्तिरिति निमित्तसामुद्रिकतत्तद्ग्रहसञ्चारादिना विद्वद्भिरभिधीयते, प्रतिबन्धादिना यदि तन्न स्यात्, तत् स्वप्नेऽपि न प्राप्यत इति तैरेवाभिधीयते, अतोऽपि कर्मफलत्वं सिद्धं स्वाप्नस्य सुखदुःखादेः ॥10. मायामात्रोक्तिलाभादित्यादि । श्रुतिमुखसुगताः - श्रुतिश्श्रुतिवर्णमात्रं मुखेषु येषां ते श्रुतिमुखास्तेच ते सुगताः पदार्थाङ्गीकारक्रमेण तु बौद्धा मायावादिनः । मायामात्रोक्तिलाभात् &amp;ndash; मायामात्रपदस्य &amp;lsquo;मायामात्रं तु कार्त्स्न्येनानभिव्यक्तस्वरूपत्वात्&amp;rsquo; इति सूत्रे लाभात् । सूत्रे मायामात्रपदस्य प्रयोगमात्रमवलम्ब्येत्यर्थः । विश्वमिथ्यात्वमाहुः - जगतो मिथ्यात्वमूचुः । तत् - प्रपञ्चमिथ्यात्वम् । एभिः - मायिभिः । शास्त्रारम्भे - शास्त्रारम्भभूतजिज्ञासाधिकरणादौ । कथितम् - सूत्रविवक्षितत्वेनाध्यासभाष्यादौ सूत्रव्याख्यानावसरे च प्रतिपादितम् । ततः - तस्मात् । पूर्वमेवोक्तत्वादित्यर्थः । इह - अस्मिन्प्रकरणे पुनरुक्तौ । असङ्गतत्वादिदुस्स्थम् - जीवावस्थाविशेषप्रतिपादनप्रकरणे जगन्मिथ्यात्वकथनस्याङ्गतत्वात् स एको दोषः, आदिशब्देन पुनरुक्तिः, एवमादिभिः दुस्स्थम् - अप्रतिष्ठितम् । अयुक्तमिति यावत् । मायाशब्दो मिथ्यावचनो न - मिथ्यार्थाभिधायको न भवति । लोके मायाशब्दो मिथ्यावचन इत्याभिधानिकपाठाभावादिति भावः । अन्ततः - प्रयोगप्राचुर्यान्यथासिद्ध्यनन्यथासिद्ध्यादियुक्तिविचारे भवतामवलम्बाभावात् यथाकथञ्चित् क्वाचित्कप्रयोगनिमित्तकथनमात्रसमये । उपचरतु - मिथ्यार्थे उपचारेण प्रवर्तताम् । नह्यौपचारिकः प्रयोगश्शब्दस्य शक्तिविशेषं नियमयतीति भावः । इदमेवोच्यते किं ततस्स्यात् - औपचारिकक्वाचित्कप्रयोगमात्रेण किं साध्यते । सत्येऽस्त्रादौ प्रयोगात् - &amp;lsquo;तेन मायासहस्रं तच्छम्बरस्याशुगामिना । बालस्य रक्षता देहमैकैकश्येन सूदितम् ॥&amp;rsquo; इत्यादौ सत्यभूत एवास्त्रादौ प्रयोगात् । मिथ्यात्वस्य प्रयोगनिमित्तत्वे तदनिर्वाहादिति भावः । सोऽयम् - मायाशब्दः । उचितनियमने - उचितं नियमनं सर्वप्रयोगविषयानुगतप्रवृत्तिनिमित्तनिष्कर्षणं तस्मिन् क्रियमाणे । आश्चर्यतार्थः - आश्चर्यता आश्चर्यकरत्वम् अर्थः प्रवृत्तिनिमित्तं यस्य स आश्चर्यतार्थः । अतस्सूत्रस्थमायामात्रशब्द आश्चर्यभूतसृष्टिविशेषवाचक इति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>08 तदभावाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/08_tadabhAvAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/08_tadabhAvAdhikaraNam/</guid>
      <description>&lt;ol start=&#34;11&#34;&gt;&#xA;&lt;li&gt;स्थानमित्यादि । श्रुतिः । जन्तोः - प्राणिनः । सुषुप्तौ स्थानम् - आधारभूतस्थानम् । नाड्यः - हिता नाम नाड्यो बह्व्यः । पुरीतत् - नाडीमूलस्थानविशेषः । &amp;lsquo;पुरीतदिति हृदयपरिवेष्टनमुच्यते&amp;rsquo; इति शङ्करभाष्ये दृश्यते । हार्दं ब्रह्म - हृदये विग्रहविशेषेण संनिहितं ब्रह्म । इति - एवम्प्रकारेण । अनियमतो वक्ति - इदमेकमेवेति स्थाननियतिं विना क्वचिन्नाडीः, क्वचित्पुरीतत्, क्वचित् ब्रह्म च सुषुप्तिस्थानत्वेन प्रतिपादयति । तस्मात् - अनियमेन वचनात् ।मिथो नैरपेक्ष्यात् - नाडीपुरीतद्ब्रह्मणां परस्परनैरपेक्ष्यात् । इह - सुषुप्तौ ।विकल्पो भवतु - त्रयाणां मध्ये नाड्यो वा पुरीतद्वा ब्रह्म वेति विकल्पस्स्यात् । तन्न - तन्न युक्तम् । प्रासादखट्वाशयनवत् - यथा प्रासादः प्रथमं, तदुपरि खट्वा,&lt;br&gt;&#xA;खट्वोपरि शयनं, तथेत्यर्थः । उपकृत्यन्तरैः - विलक्षणोपकारैः । योजितानाम् - समुच्चयेन सङ्गमितानां नाडीपुरीतद्ब्रह्मणाम् । पक्षेपक्षे - विकल्प्यमानपक्षयोः प्रत्येकं प्रत्येकमित्यर्थः । क्रमघटितचतुर्दोषयुक्तः - क्रमेण वारत्रयानुष्ठानपर्यायात्मकेन घटितास्सम्भाविता ये चत्वारो दोषास्तैर्युक्तः । विकल्पः - विहितयोर्द्वयोस्तुल्यबलयोरन्यतरहानेनान्यतरस्यानुष्ठेयतया परिग्रहरूपः । न युक्तः - तथाहि &amp;lsquo;व्रीहिभिर्यजेत&amp;rsquo; &amp;lsquo;यवैर्यजेत&amp;rsquo; इति विकल्पेनानुष्ठीयमानयोर्व्रीहियवयोः प्रथमं व्रीह्यनुष्ठाने यवशास्त्रविषयौ द्वौ दोषौ स्तो यवशास्त्रे प्रामाण्यत्यागः, अप्रामाण्यस्वीकारश्चेति । समनन्तरं कदाचिद्यवानुष्ठाने व्रीहिशास्त्रे प्रामाण्यत्यागः, अप्रामाण्यस्वीकारश्चेति द्वौ दोषौ स्तः । तस्मिन्नेव यवानुष्ठानसमये यवशास्त्रे त्यक्तप्रामाण्यस्वीकारस्स्वीकृताप्रामाण्यपरित्यागश्चेति द्वौ दोषौ भवतः । पुनः परिवृत्य व्रीह्यनुष्ठानरूपे तृतीयप्रयोगे व्रीहिशास्त्रे त्यक्तप्रामाण्यस्वीकारस्स्वीकृताप्रामाण्यपरित्यागश्चेति द्वौ दोषौ स्त इति द्वितीयानुष्ठानवेलायाञ्चत्वारस्तृतीयानुष्ठाने पुनर्द्वौ दोषाविति बुद्ध्या विभज्य धीमद्भिर्भावनीयम् । प्रकारान्तरेणाप्यष्टदोषदुष्टत्वमाहुर्विकल्पविषयमाचार्याः ।व्रीह्यनुष्ठाने यवशास्त्रे प्रतिपत्त्यनुष्ठानापूर्वफलबाध इति चत्वारो दोषा एवं यवानुष्ठाने व्रीहिशास्त्रे प्रतिपत्त्यनुष्ठानापूर्वफलबाध इति चत्वारो दोषा इत्यष्टदोषदुष्टत्वमिति । तेनायमर्थः । गत्यभावे विकल्पस्स्वीकार्यः सम्भवन्त्यां गतौ समुच्चय इति तान्त्रिकसम्मतम् । अत्र तु प्रासादखट्वापर्यङ्कन्यायेन समुच्चयस्य सम्भवात् विकल्पो न स्वीकार्य इति । उक्तरीत्या प्रयोगत्रयसिद्धं विकल्पस्याष्टदोषदुष्टत्वं क्रमघटितचतुर्दोषयुक्त इत्यनेनोच्यते ॥&lt;/li&gt;&#xA;&lt;/ol&gt;</description>
    </item>
    <item>
      <title>09 कर्मानुस्मृतिशब्दविध्यधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/09_karmAnusmRtishabdavidhyadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/09_karmAnusmRtishabdavidhyadhikaraNam/</guid>
      <description>&lt;ol start=&#34;12&#34;&gt;&#xA;&lt;li&gt;मुक्तिरित्यादि । मुक्तिः - मुक्तिः किल । जहदसुखगणा - दुःखसङ्घातविरहिता । ब्रह्मणि, अपीतिः - प्रलय एव । इयं सुषुप्तिस्तादृशी - तादृशीति । श्रुत्यैव - &amp;lsquo;सता सोम्य तदा सम्पन्नो भवति स्वमपीतो भवति&amp;rsquo; इति &amp;lsquo;परं ज्योतिरुपसम्पद्य&amp;rsquo; इति मुक्तिश्रुतिसमानार्थया श्रुत्यैव । ख्याप्यते - प्रतिपाद्यते । अतः - ब्रह्मसम्पत्तिरूपार्थसाम्यस्य श्रुत्यैव प्रतिपादनात् तथा ब्रह्मणि प्रलीनस्य पुनरावृत्त्यसम्भवात् । तदनु - सुषुप्त्यनन्तरम् । उद्बुध्यमानः, तनुभृत् - जीवः । ततोऽन्यः - पूर्वजीवाद्भिन्न एव । मैवम् - एवं न शङ्क्यम् । कर्मानुवृत्तेः - कर्मफलभूतसुखदुःखानुभवदर्शनानुमितात् पूर्वकर्मानुवृत्तिरूपहेतोः । स्मरणनियमतः - य एवाहं सुप्तस्स एव प्रबुद्धोऽस्मीति स्मरणनियमात् । नह्यन्यस्यैवं स्मरणसम्भवः । पूर्व एवेति शब्दात् - पूर्वं सुषुप्त एवायमुत्तिष्ठतीत्यर्थकात् &amp;lsquo;त इह व्याघ्रो वा सिंहो वा वृको वा वराहो वा कीटो वा पतङ्गो वा दंशो वा मशको वा यद्यद्भवन्ति तथा भवन्ति&amp;rsquo; इति श्रौतशब्दात् । मोक्षोपायादिशिष्टेः - मोक्षार्थविद्यानां तदङ्गभूतनित्यनैमित्तिकादिकर्मणां तथाभूतानां शमादीनाञ्च शिष्टेः - विधेः । सुषुप्तस्यैव मुक्तत्वे मुक्तेरयत्नसाध्यत्वेन तदुपायादिविधीनां नैरर्थक्यापत्तेरिति भावः । स्वपदनुवदनात् - स्वपतस्सुषुप्तस्यैव अनुवदनात् अनुवादात् । विनाशरूपत्वेन स्वानुभूतसुषुप्तिदशाया अभोग्यत्वानुवादात् । &amp;lsquo;नाहं खल्वयमेवं सम्प्रत्यात्मानं जानात्ययमहमस्मीति नो एवेमानि भूतानि विनाशमेवापीतो भवति नाहमत्र भोग्यं पश्यामि&amp;rsquo; इत्यादिश्रुतौ हि तथानूद्यते । प्रबुद्धः - सुप्तोत्थितः पुरुषः । प्राच्य एव - उक्तैर्हेतुभिस्सुषुप्त एवायं नान्य इति भावः ॥13. जीवानादित्वमित्यादि । जीवानादित्वम् - जीवस्य नित्यत्वम् । ऊचे - &amp;lsquo;नात्मा श्रुतेर्नित्यत्वाच्च ताभ्यः&amp;rsquo;, &amp;lsquo;न कर्माविभागादिति चेन्नानादित्वात्&amp;rsquo; इति सूत्रेणोक्तमेव । अपवर्गे - मोक्षदशायाम् । दृषदनुकरणञ्च - पाषाणतुल्यत्वञ्च । आत्मा विध्वस्ताखिलविशेषगुणः पाषाणवन्मुक्तौ तिष्ठतीति काणादकल्पनमित्यर्थः । क्षेप्स्यते - चतुर्थाध्यायचतुर्थपादे &amp;lsquo;ब्राह्मेण जैमिनिः&amp;rsquo; इत्यादिसूत्रैर्निरसिष्यत इत्यर्थः । स्वर्गाद्यर्थप्रवृत्तिः - जीवानां स्थायित्वोपपादनेन कालान्तरभाविस्वर्गादिसाधनभूतज्योतिष्ष्टोमादिकर्मप्रवृत्तिस्तु । श्रुतिनयविदिता - कालान्तरानुभाव्यस्वर्गादिफलार्थं ज्योतिष्ष्टोमादि कर्म विदधानया श्रुत्या पूर्वमीमांसासिद्धैरात्मनित्यत्वमन्तरेणानुपपद्यमानैः कृत्स्नैरपि न्यायैर्व्यक्तमवगमिता । सौगताद्याश्च - यत् सत् तत्क्षणिकमिति सर्वक्षणिकत्ववादेनात्मनोऽपि क्षणभङ्गित्ववादिनो बौद्धाद्याश्च । भग्नाः - &amp;lsquo;अनुस्मृतेश्च&amp;rsquo; इत्यादिबौद्धनिराकरणसूत्रैर्जीवस्य स्थायित्वोपपादकैः पूर्वमेव प्रतिक्षिप्ताः । कल्पान्तेऽपि - प्रलयदशायामपि । एकतोक्तिः - &amp;lsquo;सदेव सोम्येदमग्र आसीदेकमेवाद्वितीयम्&amp;rsquo; इत्यादिश्रुत्या प्रतीता ईश्वरेणैकीभावोक्तिः । नामरूपप्रहाणात् - नामरूपप्रहाणमात्रात् नपुनस्स्वरूपैक्यात् । नियमितविषया - पृथग्व्यवहारानर्हसंश्लेषमात्रपरतया निदर्शितविषया । तत्रतत्रोक्तिभिरिति शेषः । सुषुप्तेः भूयः - अत्र प्रकरणे । चिन्ता - विचारः । प्रलयसमदशासञ्जिहासादिसिद्ध्यै - काणादकल्पिता मुक्तौ जीवस्य या प्रलयसमदशा तस्यां सञ्जिहासादिर्हेयतया निन्द्यतादिबुद्धिस्तत्सिद्ध्यै । कृतेति शेषः । इदं चिन्तामणिकृतं तात्पर्यवर्णनम् । वस्तुतस्तु अनुदिनं जीवस्य या धर्मभूतज्ञानातिसङ्कोचेन प्रलयतुल्या सुषुप्तिरूपा दुर्दशा तस्यां दृढतरहेयतानिश्चयसिद्ध्यर्थमिति सुगमम् । पूर्वोत्तरयोस्स्वप्नमुग्ध्योरिवास्यामपि दशायां दोषप्रदर्शनार्थमेवैतच्चिन्तनं न त्वर्थान्तरार्थमिति श्लोकहृदयम् । &amp;lsquo;स एव तु&amp;rsquo; इति जीवस्थायित्वसाधनप्रवृत्त्या तत्फलमार्गणम् । तस्य सूत्रस्य प्रलयसाम्येन सुषुप्तेर्हेयत्वोपपादनमेव फलं न त्वर्थान्तरमिति समाधानमिति भाति ॥&lt;/li&gt;&#xA;&lt;/ol&gt;</description>
    </item>
    <item>
      <title>10 मुग्धाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/10_mugdhAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/10_mugdhAdhikaraNam/</guid>
      <description>&lt;ol start=&#34;14&#34;&gt;&#xA;&lt;li&gt;जाग्रत्स्वप्नावित्यादि । जाग्रत्स्वप्नौ बाह्यावगमविरहितौ न - बाह्यज्ञानविरहितौ न भवतः । मुग्धिस्तु बाह्यज्ञानरहिता अतस्तौ न मुग्धिरिति भावः । सुषुप्तिश्श्वासपूर्णा - इयं तु सूक्ष्मतमश्वासा, अतो न सुषुप्तिर्मुग्धिरित्यर्थः । ततः किं तर्हि तस्मात् - जाग्रत्स्वप्नसुषुप्तीनां मुग्धित्वासम्भवात् । मुग्धिः - मूर्च्छा । प्रशमितकरणप्राणवर्गा - प्रशमितः स्वस्वकार्यासामर्थ्यापादनेन सूक्ष्मदशामापादितः करणवर्गश्चक्षुरादीन्द्रियगणः प्राणवर्गः प्राणापानादिदशमुख्यप्राणगणश्च यया सा । हेतुगर्भविशेषणम् । प्रशमितकरणप्राणवर्गत्वादित्यर्थः । मृतिस्स्यात् - मरणमेवास्तु । प्रशमितकरणप्राणवर्गत्वस्य मृतावेव सम्भवादिति भावः । इतिचेन्न - इति शङ्क्यते चेत्तन्न युक्तम् । मृत्यादेर्हेतुभेदात् - मरणमूर्च्छयोर्विसजातीयहेतुजन्यत्वात् । अभिघातादिमात्रात् मूर्छा, शिरश्छेदादेर्मरणम् । स्थितिमृतिविशयात् - मूर्च्छितं पार्श्वतस्स्थिताः स्थितो वा मृतो वेति विशेरते । स च संशयो मूर्च्छामरणयोर्वैलक्षण्यमावेदयति । उत्थितेरानियत्यात् - मूर्च्छितेष्वेव कश्चित् मन्त्रौषधादिना पुनरुत्तिष्ठति, मृतस्तु गच्छत्येव, एवमुत्थानस्यानियतत्वादित्यर्थः । तर्हि मूर्च्छेति कोऽयमवर्थाविशेष इत्याशङ्क्याह - मर्तुमिति । मर्तुं प्रक्रम्य - मरणायोपक्रम्य । विधिना - अदृष्टविशेषेण । मध्ये - मरणहेतुव्यापारमध्ये । विरमति - मरणहेतुभूतव्यापारान्निवर्तते । इति - एवं तत्त्वस्थित्या । अत्र - मूर्च्छायाम् । तुर्यार्धभावः - तुर्यं मरणं जाग्रत्स्वप्नसुषुप्तिमरणानीत्यवस्थासु चतसृषु मरणस्य चतुर्थत्वात् । तस्य अर्धभावोऽर्धत्वं अर्धमरणत्वमित्यर्थः । कल्पनीय इति शेषः ॥15. जन्तूनामित्यादि । जन्तूनाम् - प्राणिनाम् । जागरादिस्थितिषु - जाग्रत्स्वप्नसुषुप्तिमूर्च्छारूपास्ववस्थासु । यत् वैशसं भवति - यद्दुःखं सम्भवति । तद्दर्शितम् - एवं चतुर्भिरधिकरणैस्तत्प्रतिपादितम् । अत्र - अतः परमधिकरणचतुष्टयात्मिकायां पेटिकायाम् । तत्तत्स्थानेषु योगेऽपि - हेयतमेषु सर्वेष्वपि स्थानेषु अन्तर्यामितया सम्बन्धेऽपि । अनघशुभगुणम् - निर्दोषं कल्याणगुणयुक्तम् । ब्रह्म संशोध्यते - शङ्कितदोषपरिहारेण गुणप्रतिपादनेन च स्पष्टमुपपाद्यते । अस्यैवार्थस्य विवरणमुत्तरार्धम् । ततः - अस्मिन्पादे प्रथममधिकरणचतुष्टयेन जीवदोषकथनानन्तरम् । उभाभ्याम् - उपरितनाभ्यां &amp;lsquo;न स्थानतोऽपि परस्योभयलिङ्गं सर्वत्र हि । उभयव्यपदेशात्त्वहिकुण्डलवत्&amp;rsquo; इत्यादिरूपाभ्यामुभाभ्यामधिकरणाभ्याम् । संसर्गैक्यादिमूलान् - दोषवत्संसर्गश्रौतैक्याभिधानमूलकान् । दोषवर्गान् परिहरति - श्रुतिप्रतिपन्नब्रह्मस्वभावप्रतिपादनेन निराकरोति । परम् - ततः परम् । नीतियुग्मेन - अधिकरणद्वयेन । नेतुः - परमात्मनः । हीनत्वौदार्यहानी - सर्वस्मात्परत्वाभावं निरतिशयौदार्याभावञ्चेत्यर्थः । अपनयते - निराकरोति । तथाचास्मिन्पादे प्रथममधिकरणचतुष्टयात्मिका एका पेटिका, ततः परमधिकरणचतुष्टयात्मिका अपरा पेटिकेति विभागः । तत्र प्रथमपेटिकया जीवदोषख्यापनम्, द्वितीयया परमात्मनो निर्दोषत्वकल्याणगुणाकरत्वरूपोभयलिङ्गसमर्थनमिति वेदितव्यम् ॥&lt;/li&gt;&#xA;&lt;/ol&gt;</description>
    </item>
    <item>
      <title>11 उभयलिङ्गाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/11_ubhayalingAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/11_ubhayalingAdhikaraNam/</guid>
      <description>&lt;ol start=&#34;16&#34;&gt;&#xA;&lt;li&gt;नैर्गुण्यमित्यादि । इह - ब्रह्मणि - निर्गुणोक्तेः - निर्गुणं निरञ्जनम् इति श्रुतिवचनात् । नैर्गुण्यम् - सर्वगुणशून्यत्वमेव प्रामाणिकमित्यर्थः । गुणवचनम् - सत्यकामस्सत्यसङ्कल्पः इत्यादिरूपं भगवद्गुणप्रतिपादकं श्रुतिवचनजातं तु । आविद्यधर्मार्थवादः - अविद्यापरिकल्पितधर्मप्रशंसावादमात्रम् । नतु तत्र वास्तवार्थत्वलेश इति भावः । वस्तुवृत्त्या नैर्दोष्यम् - स्वरूपेणावस्थितस्योपाधिवैशिष्ट्येन जीवभावमनुभवतश्च ब्रह्मणः वस्तुस्थितिक्रमेण दोषशून्यत्वमेव प्रामाणिकम् । तदितरदखिलम् - गुणविग्रहादिकं संसारसम्बन्धश्चेत्येवमादि निखिलमपि । स्वाप्नभोगादितुल्यम् - स्वप्नदशासम्भावितराज्याभिषेकशिरच्छेदव्याघ्रादिभयवत् मिथ्याभूतमेव । ब्रह्मणो निर्गुणत्वं निर्दोषत्वञ्च वास्तवम्, तदितरगुणविग्रहादिकं सर्वमप्याविद्यकमवास्तवम्, ब्रह्माभिन्नस्य जीवस्य च संसारो मिथ्या, नैर्दोष्यमेव वस्तुतत्त्वमिति भावः । इत्थम् - उक्तदिशा । जीवेशभूमापहरणकुहनावादमोह्यमानान् - जीवस्य भूमा संसारभयाक्रान्तत्व-तन्निवर्तनौपयिक-भगवदुपासन-तदुपयुक्त-ज्ञानचिकीर्षाद्याश्रयत्व- भगवच्छेषत्व-पारतन्त्र्य-तत्प्रसादलभ्य-सकलपुरुषार्थभाक्त्व-निरतिशयज्ञानविकास-निरन्तरभगवदनुभव-कैङ्कर्यादिरूपः, ईशभूमा तु जगत्कारणत्व-सर्वज्ञत्व-सर्वशक्तित्वाद्यन्त-कल्याणगुणाप्राकृत-स्वासाधारण-दिव्यमङ्गल-विग्रह-विभूत्यादिरूपः, तयोरपहरणेन तच्चौर्याय प्रवृत्तेन कुहनावादेन वञ्चनार्थेन ब्रह्मतत्त्ववादेन मोमुह्यमानान् मोहं प्राप्तान् स्वमोहानुगुण्येन प्रलपतो मृषावादिनः । क्षेप्तुम् - प्रतिक्षेप्तुम् । अनेकशृङ्गम् - बहुप्रकारम् । नस्थानतोपीत्यधिकरणम् -&amp;lsquo;न स्थानतोऽपि&amp;rsquo; इत्यधिकरणम् । अथ - जीवदोषप्रदर्शकप्रथमपेटिकासमाप्त्यनन्तरम् । आरभ्यते - विरचितम् । सूत्रकारैरिति शेषः ॥17. हेयमित्यादि । यत् वस्तु स्वतो हेयम् - स्वरूपेण त्याज्यं निन्द्यम्। इह - एतस्मिन्वस्तुनि । स्वेच्छयापि स्थितिः - परनियोजनेन वा स्वेच्छयैव वा अवस्थानम् । दुःखकृद्भवेद्धि - दुःखप्रदं भवेदिति सर्वलोकसिद्धं हि । अन्यथा - तत्रावस्थानस्य स्वेच्छाकृतस्य दुःखकृत्त्वाभावे । त्याज्यत्वं न स्यात् - तस्य हेयत्वमेव न भवेत् । पूयशोणितादिमज्जनं हि यथा राजकिङ्करस्य हेयम्, तथा राज्ञोऽपि तद्धेयमेव, तथा चेश्वरस्यापि जीववत् देहावस्थानं दुःखकारणमेव स्यात् । इति न - एवं न शङ्क्यम् । निरुपधेर्हेयभावस्य हानेः - निरुपाधिकहेयत्वस्य कस्मिन्नपि वस्तुन्यभावात् । &amp;lsquo;तदेव प्रीतये भूत्वा पुनर्दुःखाय जायते । तदेव कोपाय यतः प्रसादाय च जायते ॥ तस्माद्दुःखात्मकं नास्ति नच किञ्चित् सुखात्मकम् ॥&amp;rsquo; इति वचनन्यायेन लोके वस्तुषूलभ्यमानस्याल्पानुकूल्यस्य प्रातिकूल्यस्य च कर्मोपाधिमूलकत्वात् ईश्वरे तदभावात् न तस्य देहसम्बन्धमात्रेण दुःखसम्भव इति भावः । नित्यस्वातन्त्र्यभाजः - स्वशासित्रन्तरशून्यत्वेन कदाचिदपि पारतन्त्र्यशून्यस्य परमात्मनः कर्मफलानुभवहेतुभूत-पारतन्त्र्य-सापराधत्वरूप-स्वरूपयोग्यता-सहकारियोग्यता-शून्यस्येत्यर्थः । भविनः इव - संसारिणो जीवस्येव । दशाभेदतोऽप्यवद्यं न &amp;ndash; अवस्थाभेदेनापि सुखदुःखानुभवहेतुभूतकर्मसंबन्धो न भवति । यथा जीवस्य मुक्तिदशायां कर्मसम्बन्धशून्यत्वेऽपि बन्धदशायां कर्मसम्बन्धोऽस्ति तथाऽवस्थाभेदेनापीश्वरस्य न कर्मसम्बन्धप्रयुक्तावद्यसम्भवः । नित्यस्वतन्त्रत्वेन कदाचिदपि योग्यताद्वयशून्यत्वादिति भावः । एकत्र देहे - एकस्मिन् शरीरे । वर्तमानयोरिति शेषः, परतदितरयोः - परमात्मजीवात्मनोः । शुद्ध्यशुद्धी - कर्मफलाननुभवसिद्धनिरतिशयदीप्तियोग-कर्मफलानुभवरूपे शुद्ध्यशुद्धी । श्रुत्यैव - &amp;lsquo;द्वा सुपर्णा सयुजा सखाया समानं वृक्षँ परिषस्वजाते । तयोरन्यः पिप्पलं स्वाद्वत्त्यनश्नन्नन्यो अभिचाकशीति ॥&amp;rsquo; इति श्रुत्यैवेत्यर्थः । अधीते हि - स्पष्टतया प्रतिपादिते हि, अतो देहान्तःस्थितिमात्रेण नेश्वरस्य कर्ममूलकसुखदुःखानुभव इति भावः ॥18. ब्रह्मक्षत्रादीत्यादि । ब्रह्मक्षत्रादिदेहेषु - ब्राह्मणक्षत्रियादिशरीरेषु । अणुरिव - अणुपरिमाणो जीव इव । विभुरपि - सर्ववस्तुव्यापक ईश्वरोऽपि । आत्मभावेन तिष्ठन् - शरीरधारकतया तत्प्रतिसम्बन्धिभूतशरीरितया वर्तमानस्सन् । तत्तच्छब्दाभिलप्यः - ब्राह्मणक्षत्रियादिशब्दानां वाच्यभूतः । तत् - तस्मात्कारणात् । ब्राह्मणादिशरीरेष्वात्मतयावस्थाय तत्तच्छब्दवाच्यत्वादित्यर्थः । इह - कर्मलोके । सः - ईश्वरः । तत्तदादेशवश्यः कथं न - ब्राह्मणो यजेत क्षत्रियो यजेतेत्यादितत्तद्विधिपरतन्त्रः कथं न भवेत् । विधिपरतन्त्रत्वे तदैव कर्मपारवश्यं सुखदुःखानुभवादिकञ्चेश्वरे सिद्धमेवेति प्रष्टुरभिप्रायः । मैवम् - एवं मा शङ्कनीयम् । विधिना ज्ञाप्यते वा प्रवर्त्यते वा परमात्मेति विकल्प्य क्रमेण निरस्यति - न ज्ञाप्यतेऽसावित्यादिना । अविदितविरहात् - &amp;lsquo;यस्सर्वज्ञस्सर्ववित्&amp;rsquo; &amp;lsquo;अज्ञातं नास्ति ते किञ्चित्&amp;rsquo; इत्यादिप्रमाणेन सर्वज्ञत्वेनाविदितवस्तुशून्यत्वात् । असौ - ईश्वरः । न ज्ञाप्यते - न प्रत्याय्यते । अज्ञातज्ञापनरूपविधिश्चेतनस्याज्ञातांशं ज्ञापयित्वोपकुर्यात्, ईश्वरस्याज्ञातांशाभावात् नाज्ञातज्ञापनं सम्भवतीति भावः । शासितृत्वात् - &amp;lsquo;एतस्य वा अक्षरस्य प्रशासने&amp;rsquo; &amp;lsquo;अन्तः प्रविष्टश्शास्ता जनानाम्&amp;rsquo; इति सर्वप्रशासितृत्वात् । न शास्यः - न परप्रवर्त्यः । जगति - लोके । किञ्चिज्ज्ञः - प्रमाणाधीनबुद्धिरसर्वज्ञः । अन्यतन्त्रः - परतन्त्रश्च यस्स हि । हितविदा - तद्धितं विजानता पित्रादिना पुरुषेण । बोध्यते - इदमित्थमिति ज्ञाप्यते । प्रेर्यते च - कर्तव्ये कार्ये स्वयमप्रवृत्तस्सन् प्रवर्त्यते च । तस्मात् सर्वज्ञ ईश्वरो बोध्यः प्रेर्यश्च स्यादिति वचनं न बुद्धिमतां वादः, अपि तु बुद्धिहीनानामिति भावः ॥19. उत्सर्गेणेत्यादि । नयविदः - न्यायविदो मीमांसकाः । उत्सर्गेण - &amp;lsquo;न हिंस्यात्सर्वा भूतानि&amp;rsquo; इत्यादिरूपेणोत्सर्गवचनेन । अपवादम् - &amp;lsquo;अग्नीषोमीयं पशुमालभेत&amp;rsquo; इत्यादिरूपमपवादवचनम् । क्षोभणीयम् - बाधनीयम् । न क्षमन्ते खलु - न सहन्ते खलु । इदं तान्त्रिकाणां प्रसिद्धमेवेत्यर्थः । अपवादवचनेनैवोत्सर्गवचनस्य विषयसङ्कोचः कार्यते । न तूत्सर्गवचनेनापवादवचनस्य नैरर्थक्यं सम्पाद्यत इति भावः । तस्मात् - अपवादेनैवोत्सर्गस्य विषयसङ्कोचादेर्न्यायसिद्धत्वात् । ब्राह्मे - ब्रह्मसम्बन्धिनि । गुणादौ - गुणविग्रहादौ विषये । निषेधः - &amp;lsquo;निर्गुणं निरञ्जनम्&amp;rsquo;, &amp;lsquo;अशरीरं शरीरेषु&amp;rsquo; इत्यादिरूपो निषेधः । विधिविषयमतिक्रम्य तिष्ठेत् - &amp;lsquo;सत्यकामस्सत्यसङ्कल्पः&amp;rsquo;, &amp;lsquo;तस्य यथा कप्यासं पुण्डरीकमेवमक्षिणी&amp;rsquo;, &amp;lsquo;नीलतोयदमध्यस्था विद्युल्लेखेव भास्वरा&amp;rsquo; इत्यादिविधिवाक्यविषयभूतं कल्याणगुणमप्राकृतमकर्मकृतं दिव्यमङ्गलविग्रहञ्च विसृज्य सत्त्वरजस्तमःप्रभृतिहेयगुणान् कर्मकृतं प्राकृतशरीरञ्च स्वविषयतया स्वीकृत्य सार्थक्यं भजेत । एवम् - उत्सर्गापवादन्यायेन गुणविग्रहनिषेधपराणां गुणविग्रहविशेषविधायकानाञ्च वचनानां विषयविभजनेन । विरोधे शान्ते - परस्परबाध्यबाधकभावरूपे विरोधे निवृत्ते सति । समविषयापच्छिदान्यायसिद्धिर्न हि - तुल्यविषयो योऽपच्छेदन्यायः, तस्यात्र प्रवृत्तिर्न भवति । द्वयोर्वचनयोस्समानविषयतया विरोधे सति पूर्वबाधेन परस्य सार्थक्यसम्पादनमपच्छेदन्यायकार्यम् । अत्र द्वयोर्वचनयोरुत्सर्गापवादन्यायेन विषयविभजनवशेन तुल्यविषयत्वस्यापनोदनात् नापच्छेदन्यायस्यायं विषय इति भावः । किञ्चानियतपौर्वापर्यविषये हि अपच्छेदन्यायप्रसङ्गः । यथा कदाचिदुद्गाता पूर्वमपच्छिद्येत, कदाचित् प्रतिहर्ता, तेन तत्रोत्तरप्राबल्यम् । इह तु नियतं पौर्वापर्यम्; विधिः पूर्वो निषेधः पर इति भवतैव नैयत्याभिधानात् । तस्मादुपक्रमाधिकरणन्यायेन सगुणवाक्यस्यैव प्राबल्यमित्याह - दृष्ट इत्यादिना । निषेधो नित्यं परो दृष्टः - निषेधस्य प्रतियोगिसापेक्षत्वेन प्रतियोगिसमर्पणपरं शास्त्रं पूर्वं तन्निषेधपरं शास्त्रं पश्चात्तनमिति सर्वत्र दृष्टमित्यर्थः । ततश्च - तस्माद्धेतोः । इह - भगवद्गुणविग्रहविधिनिषेधविषये । उपक्रान्तिनीतिस्स्यात् - उपक्रमाधिकरणन्याय एव प्रवर्तितव्य इत्यर्थः । उपक्रमाधिकरणे हि उपक्रमगतवाक्यस्यासंजातविरोधित्वेन प्राबल्यादुपक्रमगतवेदपदार्थाबाधेन तदानुगुण्येनोपसंहारगतऋगादिपदानामर्थवत्त्वसम्पादनं कृतं, तद्रीत्यात्राप्यर्थक्रमेणोपक्रमभूतसगुणवाक्यानामसञ्जातविरोधितया प्राबल्यात् तदानुगुण्येन निर्गुणवाक्यानां हेयगुणादिपरत्वमेव न्याय्यमिति भावः ॥ ३०७ ॥20. तर्हि श्रुतिमेवाश्रयामः, सा हि प्रपञ्चमिथ्यात्वमेव सर्वत्र वदति, तत् तत्त्वमेव, न खलु माता विषं ददाति, तेन &amp;lsquo;असदेवेदमग्र आसीत्&amp;rsquo; इत्यादिश्रुतिसिद्धत्वात् प्रपञ्चमिथ्यात्वमेव तत्त्वमिति कैश्चित्प्रलपिते तदेतच्छ्रुतिपर्यालोचनयैव प्रतिक्षिप्यते - सत्त्वं कार्यस्येत्यादिना । कथमसतस्सद्भवेदित्यधीतिः - &amp;lsquo;कथमसतस्सज्जायेत&amp;rsquo; इति श्रुतिः । कार्यस्य सत्त्वम् । गोपायति - रक्षति । कार्यस्य सत्त्वमङ्गीकृत्य कारणासत्त्वमेव प्रतिक्षिपति, तेन कार्यमपि सत्, कारणमपि सदित्युक्तं भवति । &amp;lsquo;तद्धैक आहुः&amp;rsquo; इतिशब्दप्रयोगादसत्त्वं परपक्ष इत्येव प्रतीयते । ननु मा भूदिदं वाक्यम्, &amp;lsquo;यथा सोम्य&amp;rsquo; इति इतः पूर्वतनं वाक्यमस्माकमर्थसाधकमित्याशङ्क्याह - द्रव्यान्यत्वं हीति । मृत्तिकेत्येवशब्दः - &amp;lsquo;वाचारम्भणं विकारो नामधेयं मृत्तिकेत्येव सत्यम्&amp;rsquo; इति वाक्ये मृत्तिकेत्येवेति शब्दः । कार्ये द्रव्यान्यत्वं हि परं व्यपनयति - कार्यस्य कारणातिरिक्तद्रव्यत्वमात्रमेव प्रतिक्षिपति, नतु कार्यस्य मिथ्यात्वं स्थापयति । मृत्तिकेत्येवेत्यत्र इतिशिरस्केन मृत्तिकेत्यनेन सावधारणेन सूक्ष्मनिरीक्षणे कार्यमपि मृत्तिकेत्येव प्रामाणिकम्, नत्वतिरिक्तमवयव्यस्तीति खलु प्रतीयत इत्यर्थः । तर्हि &amp;lsquo;नेह नानास्ति&amp;rsquo; इति वचनमस्माकमवलम्बनमित्यत्राह - अन्तर्भावादित्यादि । विशिष्टे भगवति - घटत्वविशिष्टे घट इव, प्रभाविशिष्टे भास्कर इव चेतनाचेतनात्मकविशेषणयुक्ते ब्रह्मणि । जगतोऽन्तर्भावात् - तत्प्रकारतैकस्वभावतया पृथगवस्थानाभावात्, ब्रह्मणि भेदो नास्तीत्यत्राङ्गीकार्यब्रह्मपदार्थकोटिप्रविष्टत्वेन निषेध्यकोट्यप्रवेशादित्यर्थः । &amp;lsquo;यत्र हि द्वैतमिव भवति&amp;rsquo;, &amp;lsquo;नेह नानास्ति किञ्चन&amp;rsquo; इत्यादिभेदनिषेधपरश्रुतिनिर्वाहकस्य &amp;lsquo;तत् कृत्स्नस्य जगतो ब्रह्मकार्यतया तदन्तर्यामिकतया तदात्मकत्वेनैक्यात् तत्प्रत्यनीकनानात्वं प्रतिषिध्यते&amp;rsquo; इत्यादिभाष्यस्य व्याख्यानावसरे श्रुतप्रकाशिकायां &amp;lsquo;तदात्मकत्वं नाम जगतस्तत्प्रकारतैकस्वभावतया पृथगवस्थानाभावात् तदन्तर्गतत्वं तेन प्रकारेणैक्यम्, नतु स्वरूपैक्यम्, विशिष्टान्तर्भाव एवैक्यमित्यर्थः । तत्प्रत्यनीकनानात्वमिति - विहितोभयविधैक्यप्रत्यनीकनानात्वं निषिध्यत इत्यर्थः । कार्यकारणभेदः कुतर्कमूलभ्रान्तिविषयः, स्वनिष्ठभेदो लौकिकप्रतीतिमूलभ्रान्तिविषयः । अतो भ्रान्तिमूलत्वाविशेषात् विहितैक्यप्रत्यनीकत्वाविशेषाच्च तेनाकारेणोभयविधं भेदं नानाशब्देन परामृश्य निषिध्यत इति न वाक्यभेदः&amp;rsquo; इत्याद्युपपादनात् तद्रीत्या विशिष्टान्तर्भावरूपैक्यादिति पर्यवसितम् । नेह नानेति युक्तम् - नेह नानेति भेदनिषेधो युक्त एव, &amp;lsquo;इह&amp;rsquo; विशिष्टात्मके ब्रह्मणि &amp;lsquo;नाना न&amp;rsquo; नानात्वं न । कार्यकारणभावमूलकभेदस्स्वनिष्ठभेदश्च नास्तीत्यस्याश्श्रुतेरर्थ इति न काप्यस्माकं हानिर्न कोऽपि भवतां लाभ इति । तर्हि साक्षात् &amp;lsquo;नेतिनेति&amp;rsquo; इति प्रपञ्चनिषेधकं वाक्यमस्माकं कुलधनमिति चेत्, तदपि स्वप्नलब्धसुवर्णमित्युच्यते - निर्दिष्टेत्यादिना । नेतिनेतीत्युक्तिश्च - श्रुत्युक्तिश्च । परे - परमात्मनि । निर्दिष्टेयत्त्वशङ्कां प्रशमयति - पूर्वं ब्रह्मणः कानिचिद्विशेषणान्युक्त्वा निर्दिष्टेयत्त्वमेव ब्रह्मण इति मन्दस्य शङ्कां नेतिनेतीतिवादो व्यपनयति । इति न इति न इति प्रागुक्तप्रकारविशिष्टमात्रं न भवति ब्रह्मेत्यर्थः । अत एव च सूत्रं &amp;lsquo;प्रकृतैतावत्त्वं हि प्रतिषेधति ततो ब्रवीति च भूयः&amp;rsquo; इति । एवं सर्वासामपि श्रुतीनां विषयभेदेन प्रामाण्यसिद्धेस्सगुणब्रह्मवादिनामेव वेदान्तार्थनिर्णयसाद्गुण्यमिति निर्गुणवादो निर्गुणानां स्वेच्छालापः ॥ ३०८ ॥21. तत्तद्वस्त्वित्यादि । तत्तद्वस्तुप्रदेशे - महीमहीधरमहार्णवदेवतिर्यङ्मनुष्यादितत्तद्वस्तुप्रदेशे । सकलगुणतया - परिपूर्णज्ञानशक्त्यादिगुणत्वेन । पूर्णदृश्यः - परिपूर्णतयाऽवगम्यः । परात्मा । वृद्धिह्रासादिभेदोज्झित इति हि - तत्तद्वस्तुगतवृद्धिह्रासादिभेदविधुर इत्येतदर्थप्रत्ययार्थं हि । जलाधारसूर्योपमोक्तिः - &amp;lsquo;जलाधारेष्विवांशुमान्&amp;rsquo; इति वचनेन परमात्मनो जलाधारभूतघटमणिककूपतटाकमहार्णवादिप्रतिफलितसूर्यदृष्टान्तकथनम् । किमर्थमियं क्लिष्टकल्पना, असंसर्गार्थमेवात्र निदर्शनमुच्यत इत्याशङ्कते - अस्पर्शोदाहृतिश्चेदिति । सर्वैरस्पृष्टं ब्रह्मेत्यस्पर्शार्थमेव जलाधारप्रतिफलितसूर्यदृष्टान्तोपादानमिति चेत् । तर्हि घटकरकाकाशदृष्टान्तयुक्तिर्न हि - &amp;lsquo;आकाशमेकं हि यथा घटादिषु पृथग्भवेत्&amp;rsquo; इति वचनान्तरेण परमात्मनो घटकरकादिस्थिताकाशदृष्टान्तयोजनं न हि घटेत । अत उभयदृष्टान्तसामञ्जस्यार्थमुचित एवार्थ उदाहर्तव्यः न(स) पुनस्तद्गतदोषैरस्पृष्टत्वमेवेति भावः । तस्मात् - उक्तोपपादनात् । ब्रह्म द्विलिङ्गं द्विविधविभवमित्येव वेदान्तपक्षः - अखिलहेयप्रत्यनीकत्वकल्याणगुणाकरत्वरूपोभयलिङ्गं लीलाविभूतिभोगविभूतिरूपविभूतिद्वयविशिष्टमित्येव वेदान्तसम्मतः पक्षस्सिद्धान्तः । तथा पराशरादिभिः &amp;lsquo;समस्तकल्याणगुणात्मकोऽसौ&amp;rsquo; इत्यादिभिः प्रतिपादनादिति भावः ॥ ३०९ ॥&lt;br&gt;&#xA;इति उभयलिङ्गाधिकरणम् ॥ ७९ ॥&lt;/li&gt;&#xA;&lt;/ol&gt;</description>
    </item>
    <item>
      <title>12 अहिकुण्डलाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/12_ahikuNDalAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/12_ahikuNDalAdhikaraNam/</guid>
      <description>&lt;ol start=&#34;22&#34;&gt;&#xA;&lt;li&gt;विश्वस्रष्टुरित्यादि । विश्वस्रष्टुः - जगत्कारणभूतस्य ब्रह्मणः । स्वांशतोऽचित्त्वकॢप्तौ - स्वांशतोऽचिद्वर्गप्रजनने । स्वदुःखप्रजननमिह न - इह स्वदुःखकारणत्वं नास्त्येव, अचितो दुःखाभावात् । इह - ब्रह्मणस्स्वांशतोऽचित्त्वकॢप्तौ । सप्रतिज्ञा - प्रतिज्ञापूर्वकम् । उदाहृतम् - दृष्टान्ततया निदर्शितम् । बहु - मृत्पिण्डलोहमणिनखनिकृन्तनादिरूपेण बहुविधम् । मृत्तत्कार्यादिकञ्च, स्वरसम् - अत्यन्तानुगुणं भवति । तस्मात् - एवं दृष्टान्तस्वारस्यात् । अव्याकृतादिः - प्रकृतिमहदहङ्काराद्यचिद्वर्गः । विहरणनियता विक्रियैव - लीलावशेन रचिता स्वांशविक्रियैव भवितुमर्हति । इति चेन्न - एवं शङ्क्यते चेत्तन्न युज्यते । भगवान् - ज्ञानानन्दादिकल्याणगुणपरिपूर्णो ज्ञानानन्दात्मा च परमात्मा । स्वांशे - ज्ञानानन्दरूपस्य स्वरूपस्यैकदेशे । मौढ्यं वितन्वन् विहरतीति - जाड्यमापादयन् लीलामनुभवतीति कल्पने । अनर्थानपोहात् - स्वानर्थापादनापत्तेः । द्विविधो ह्यनर्थः दुःखप्रजननमित्येकः, निरतिशयसुखरूपे वस्तुनि मौढ्यापादनमित्यपरः, तत्राचिद्वस्तुनश्चिद्विलक्षणत्वेन दुःखजननाभावेऽपि निरतिशयज्ञानानन्दस्वरूपे वस्तुन्यंशेऽचिद्रूपतया मौढ्यापादनमपि स्वानर्थापादनमेवेति भावः ॥ ३१० ॥23. कश्चिदित्यादि । एके - केचित् । ब्रह्मणि - ब्रह्मस्वरूपे । कश्चिदंशः - कोऽप्येकदेशः । नित्यः - अनादिसिद्धः । अचित् - चैतन्यशून्यः । विविधविकृतिमानिति - महदहङ्कारादिनानाविधविकृतिशाली वर्तत इति । आहुः । अन्ये - तेभ्योऽन्ये केचित् । सति - सद्रूपे ब्रह्मणि । फेनादिन्यायतः - सागरे फेनतरङ्गबुद्बुदन्यायेन । ज्ञाज्ञसर्वज्ञभागान् - चिदचिदीश्वराख्यांशान् । विकृतिवशात् - विकारवशेन जातान् प्राहुः । कतिचित् - केचित् । चन्द्रज्योत्स्नादिनीत्या - चन्द्रचन्द्रिकासूर्यातपादिन्यायेन । इह - विषये । जगद्ब्रह्मणोरैकजात्यम् आहुः - चन्द्रचन्द्रिकादीनां तेजस्त्वेनेव जगद्ब्रह्मणोः सत्त्वेनाकारेण साजात्यमात्रं न स्वरूपैक्यादिकमिति प्रतिपादयाञ्चक्रुः । ते सर्वे । अत्र - अधिकरणे । सर्ववेदस्वरसगतिहतेः - सर्ववेदान्तस्वारस्यावगतिविरोधात् । वित्रासनीयाः - निरसनीयाः । अयमाशयः - प्रथमपक्षविरोधस्तदवस्थः; सर्वज्ञस्य ब्रह्मणो नित्यमेव तादृशमौढ्यसंवलितस्वरूपकल्पनस्यात्यन्तदौस्स्थ्यात् । द्वितीयोऽपि पक्षस्तादृश एव निर्विकारे विकारकल्पनात् स्वानर्थकरणदोषस्य तादवस्थ्याच्च । तृतीयेऽपि पक्षे वस्तुत्वमात्रेण साजात्यञ्चेत् सर्वलोकप्रसिद्धत्वात् न वेदान्तवेद्यम् । आत्मतया साजात्यञ्चेत् अचिद्वस्तुनि तन्नास्त्येव, ईश्वरत्वेन साजात्यञ्चेत् तत्त्वत्रयकॢप्तिपराहतं &amp;lsquo;भोक्ता भोग्यं प्रेरितारम्&amp;rsquo; इति श्रुतिविरुद्धञ्च । अतो विशेषणविशेष्यभावेनैवैकार्थ्यमिति वेदान्ततत्त्ववेदिनां निर्णयः, तेन सर्वे वादिनस्सर्ववेदान्तवाक्यस्वारस्यविरोधेनात्र वित्रासनीया इति ॥ ३११ ॥&lt;br&gt;&#xA;इत्यहिकुण्डलाधिकरणम् ॥ ८० ॥&lt;/li&gt;&#xA;&lt;/ol&gt;</description>
    </item>
    <item>
      <title>13 पराधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/13_parAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/13_parAdhikaraNam/</guid>
      <description>&lt;p&gt;सेतुं तीर्त्वेत्यादि । सेतुं तीर्त्वेत्यधीतेः - &amp;lsquo;एतं सेतुं तीर्त्वान्धस्सन्ननन्धो भवति&amp;rsquo; इत्यादौ सेतुं तीर्त्वेति श्रवणात् । कूलादिप्रापकत्वं हि सेतौ दृश्यते तद्वदस्याप्यन्यप्रापकत्वप्रतीतेस्तीर्त्वेति तरितव्यत्वाभिधानाच्चेत्यर्थः । परिमितिवचनात् - &amp;lsquo;चतुष्पाद्ब्रह्म षोडशकलम्&amp;rsquo; इत्यादौ जगत्कारणभूतस्य ब्रह्मणः परिमितत्ववचनात् । प्राप्यसम्बन्धितोक्तेः - &amp;lsquo;अमृतस्य परं सेतुम्&amp;rsquo; इति प्राप्यस्यान्यस्य प्रापकतया तत्सम्बन्धित्वेनाभिधानात् । अन्याधिक्यश्रुतेरपि - &amp;lsquo;परात्परं यन्महतो महान्तम्&amp;rsquo;, &amp;lsquo;ततो यदुत्तरतरम्&amp;rsquo; इत्यादौ सर्वस्मात्परस्यान्यस्य श्रुतेश्च । अतिवहननयात् - अर्चिराद्यातिवाहिकनीत्या । कारणं प्रापकं स्यात् -जगत्कारणभूतं ब्रह्म प्रापकमेव भवेत् । प्राप्यं त्वन्यद्भवेत् - जगत्कारणभूताद्ब्रह्मणोऽन्यदेव स्यात् । इत्यसत् - इत्याशङ्कनमप्यसाधु । अनवधिके कारणे प्राप्यतोक्तेः - स्वरूपगुणैरनवधिके जगत्कारणभूते ब्रह्मणि प्राप्यत्ववचनात् । जगत्कारणं हि ध्येयम् &amp;lsquo;कारणं तु ध्येयः&amp;rsquo; इति श्रुतेः । यच्च ध्येयं तदेव प्राप्यम् &amp;lsquo;ब्रह्मविदाप्नोति परम्&amp;rsquo;, &amp;lsquo;ब्रह्म वेद ब्रह्मैव भवति&amp;rsquo; इति प्राप्यपापकयोरेकत्वनिर्णयात् । अतो योऽमृतस्य सेतुस्तदेवामृतमिति भावः । तर्हि अस्मिन् ब्रह्मणि सेतुत्वाद्युक्तिः कथमिति चेत् तत्राह - सेतुत्वाद्युक्तिरित्यादि । अस्मिन् - जगत्कारणभूते अत एव प्राप्यप्रापकभूते ब्रह्मणि । सेतुत्वाद्युक्तिः - पूर्वोदाहृतं सेतुत्वतरितव्यत्वपरिमितत्वादिवचनं तु । बहुभिरविहतां वृत्तिमङ्गीकरोतु - बहुप्रमाणैरविरुद्धां वृत्तिमङ्गीकरोतु । ईश्वरस्यैव प्राप्यत्वं प्रापकत्वञ्च सकलवेदान्तसिद्धत्वादङ्गीकरणीयम्, तेन सेतुत्वाद्युक्तीनामुचितार्थपर्यालोचनयार्थवर्णनं कार्यमिति भावः ॥ ३१२ ॥सेतुत्वमित्यादि । सेतुत्वम् । सेतुतुल्याद्विधरणनियमात् - सेतौ यथा धारकत्वनियमस्तथाविधाद्धारकत्वनियमादित्यर्थः । भगवानेव हि सर्वधारकः । बन्धनाद्वा - असङ्करेण सर्वस्य तत्त्वजातस्य स्वस्मिन् बन्धनाद्वा । &amp;lsquo;षिञ् बन्धने&amp;rsquo; इत्यस्माद्धातोस्सेतुशब्दनिष्पत्तिरिति भावः । अत्र - जगत्कारणभूते ब्रह्मणि । युक्तम् - समञ्जसमेवेत्यर्थः । व्याप्तेऽपि - सर्वव्यापकेऽपि । अस्मिन् -ब्रह्मणि । परिमितिवचनम् - अणीयस्त्वचतुष्पात्त्वषोडशकलत्वादिरूपपरिमितत्ववचनम् । उपाधेस्सार्थकं प्राक्सूत्रितम् - हृदयाद्यल्पोपाधिवशेन तथा व्यपदेश इति दहराधिकरणेऽन्यत्र च &amp;lsquo;अल्पश्रुतेरिति चेत्तदुक्तम्&amp;rsquo; इत्यादिना सूत्रेण प्रागेव प्रतिपादितम् । अनन्तभूम्नः - अपरिच्छिन्नविभूतेर्ब्रह्मणः । चातुष्पद्यञ्च &amp;lsquo;चतुष्पाद्ब्रह्म&amp;rsquo; इति श्रुत्युक्तं चतुष्पात्त्वञ्च । तत्तन्मतिसमनुगुणं कल्प्यते - तथातथोपासनात्मकमत्यनुगुणतया कल्प्यते । तथा च भाष्यम् - &amp;lsquo;योऽयं &amp;lsquo;चतुष्पाद्ब्रह्म षोडशकलम्&amp;rsquo; &amp;lsquo;पादोऽस्य विश्वा भूतानि&amp;rsquo; इत्युन्मानव्यपदेशः, स बुद्ध्यर्थ उपासनार्थः&amp;rsquo; इत्यादि । चिन्तामणौ तु &amp;lsquo;चातुष्पद्यश्च तत्तच्छ्रुतिभिरनुगुणं कल्प्यतेऽनन्तभूम्नः&amp;rsquo; इति पाठमङ्गीकृत्य व्याख्यातम् । तथा च तत्रत्यवाक्यम् &amp;lsquo;चतुष्पाद्ब्रह्मेति वचनं तु पादोऽस्य विश्वा भूतानीतिवत् तत्तच्छ्रुतिभिरनुगुणमेव कल्पनीयम्&amp;rsquo; इति । स्वस्य - ब्रह्मणः । इत्येव - एवं तात्पर्येणैव । अमृतस्येत्यभिहितम् - अमृतस्य स्वस्यैव स्वयं सेतुरिति तात्पर्येणैवामृतस्येत्यभिहितम्, न त्वन्यस्यामृतस्य सेतुरिति । अथवा मुक्तिरेवामृतं स्यात् - मुक्तिरेवामृतशब्दार्थस्स्यादित्यर्थः ॥ ३१३ ॥अन्यस्येत्यादि । अन्यस्य - प्रथमान्तपरशब्दनिर्दिष्टस्य । आधिक्यवादे - उत्कृष्टत्वकथने । कारणम् - महदादिकार्यकारणभूतम् । परम् - पञ्चमीतसिलन्तपरशब्दविशेषितपञ्चम्यन्ताक्षरशब्दितं वस्तु । यत्र अवधितया दृष्टम् - यस्मिन्वाक्ये उत्कर्षप्रतियोगितयावगतं यथा &amp;lsquo;अक्षरात् परतः परः&amp;rsquo; इत्यादौ । तत्र हि - तादृशस्थले हि । अव्याकृतादिः - प्रधानादिः । तदवधिः - प्रथमान्तपरशब्दार्थानुयोगिकोत्कर्षस्य प्रतियोगी भवति । असौ - अव्याकृतादिः । इतरापेक्षया - स्वकार्यभूतमहदाद्यपेक्षया । परश्च -उत्कर्षाश्रयतया परशब्दितश्च भवति । &amp;lsquo;यस्मात्परं नापरमस्ति किञ्चिद्यस्मान्नाणीयो न ज्यायोऽस्ति कश्चित् । वृक्ष इव स्तब्धो दिवि तिष्ठत्येकस्तेनेदं पूर्णं पुरुषेण सर्वम् । ततो यदुत्तरतरं तदरूपमनामयम् । य एतद्विदुरमृतास्ते भवन्त्यथेतरे दुःखमेवाभियन्ति&amp;rsquo; इत्यस्यां श्रुतौ &amp;lsquo;ततो यदुत्तरतरम्&amp;rsquo; इति जगत्कारणभूताद्ब्रह्मणोऽपि परं प्रतीयत इत्याशङ्क्य तस्याश्श्रुतेर्निर्वाह उच्यते - यस्मादन्यदित्यादिना । यस्मादन्यत्परं नेत्यभिहितविषये - &amp;lsquo;यस्मात्परं नापरमस्ति किञ्चित्&amp;rsquo; इति पूर्ववाक्ये अपरशब्दस्यान्यवाचकत्वात् &amp;lsquo;किञ्चित्&amp;rsquo; इत्यस्य केनापि प्रकारेणेति भाषणात् यस्मादन्यत्केनापि प्रकारेण परभूतं वस्तु नास्तीत्युक्तपरमपुरुषविषये इत्यर्थः । तत्परोक्तेरयुक्तेः - अनन्तरवाक्ये &amp;lsquo;ततो यदुत्तरतरम्&amp;rsquo; इत्यत्र तत इति शब्देन पूर्ववाक्ये केनापि प्रकारेण स्वभिन्नपरवस्तुशून्यत्वेन निर्दिष्टं परमपुरुषमवधित्वेन निर्दिश्य &amp;lsquo;यदुत्तरतरम्&amp;rsquo; इति तद्भिन्नस्य कस्यचित् परत्वप्रतिपादनस्यायोगात् । तत इति - तत इति पदेन । एवन्त्वादित्यनूक्तिः - यदुत्तरतरं पुरुषतत्त्वं तदेवारूपमनामयं यतः, तत इति वक्ष्यमाणार्थहेतुत्वेन पूर्ववाक्योक्तार्थस्यानुवाद इत्यर्थः । यदि वा - यद्वा । यद् व्याप्यमुक्तम् - &amp;lsquo;तेनेदं पूर्णं पुरुषेण सर्वम्&amp;rsquo; इति पूर्ववाक्ये परमपुरुषव्याप्यत्वेन यत् इदंशब्दविशेषितसर्वशब्दनिर्दिष्टं जगत् । तत् - तदेव । तत इति उक्तमस्तु - तत इत्यवधिवाचकशब्दप्रतिपाद्यमित्यङ्गीक्रियतामित्यर्थः । ततश्चायमर्थस्सम्पद्यते - &amp;lsquo;ततः&amp;rsquo; पूर्ववाक्ये व्याप्यतया निर्दिष्टात् सर्वस्मादपि वस्तुनः &amp;lsquo;यत् उत्तरतरम्&amp;rsquo; परभूतं यद्वस्तु तदरूपमनामयमिति । चिन्तामणौ तु &amp;lsquo;इयमत्र शब्दयोजना - अन्यस्य ईश्वरस्याक्षरात्परतः पर इत्याधिक्यवादे परं प्रकृत्यादिकं अवधितया यत्र दृष्टं तत्र तस्मिन्नेवोदाहरणे तदवधिरव्याकृतादिस्तदपेक्षयावधिः स्यात् । स्वयञ्चाक्षरात्परत इति स्वकार्यवर्गात्परत्वेनापि निर्दिश्यते । अत्र तु &amp;lsquo;न ह्येतस्मादिति नेत्यन्यत्परमस्ति&amp;rsquo; इति &amp;lsquo;इति न&amp;rsquo; इत्युपदिष्टादन्यत्परं नास्तीति परान्तरराहित्येनोपदिष्टे विषये तत्परोक्तेस्तस्मात्परस्यान्यस्योक्तेरयुक्तेः । तेन परत्वकल्पनं परमपुरुष एव पर्यवस्यति । ततो यदुत्तरतरमित्यत्र तु पञ्चम्यन्तस्य तच्छब्दस्य हेतुपरत्वमित्येको निर्वाहः । अवधिपरत्वेऽपि पूर्वोक्तात्परमपुरुषव्याप्यात् प्रकृतत्वेन तच्छब्देन निर्देष्टुं योग्यादित्यपरो निर्वाहः&amp;rsquo; इति ॥ ३१४ ॥&lt;br&gt;&#xA;इति पराधिकरणम् ॥ ८१॥&lt;/p&gt;</description>
    </item>
    <item>
      <title>14 फलाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/14_phalAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/3/2/14_phalAdhikaraNam/</guid>
      <description>&lt;p&gt;आराध्य इत्यादि । कर्मकाण्डस्थितनयनिवहस्थापितानाम् - अथातो धर्मजिज्ञासेत्यादिद्वादशलक्षण्यात्मककर्मकाण्डघटका ये नयनिवहा अधिकरणगणास्तैस्स्थापितानां पूर्वपक्षनिरसनेन सिद्धान्तितानाम् । क्रियाणाम् - अग्निहोत्रादिकर्मणाम् । आराध्यः - अग्नीन्द्रादिदेवतान्तर्यामित्वेनाराध्यः । अनुपधिमहिमा - कर्माद्युपाध्यमूलकनिरतिशयस्वरूपगुणविभूतिवैभवः । अत एव, मध्यकाण्डोदितानां देवतानामध्यक्षः - मध्यकाण्डो देवताकाण्डः, तेन विचारितानामग्नीन्द्रादीनां स्वाराधनलब्धतत्तत्पदानां स्वशरीरभूतानां देवतानां स्वरूपस्वभावविभूतिनिर्वाहकः । अत्रापि - अस्मिन्ब्रह्मकाण्डेऽपि । एतावता - दशपादात्मकेन शास्त्रभागेन । भवभयचकितप्राप्त्युपास्त्येकलक्ष्यम् उक्तः - भवभयेन चकितानामार्तानां प्राप्तेरुपास्तेश्च मुख्यविषयभूतः प्राप्यप्रापकभूत इति प्रतिपादितः परमात्मा । अथ - उपरितनेन ‘फलमत उपपत्तेः&amp;rsquo; इत्यधिकरणेन । तत्तच्छास्त्रार्थयोग्यं फलं दिशतीति - तत्तच्छास्त्रार्थानां नित्यनैमित्तिककाम्यरूपाणां प्रवृत्तिनिष्ठधर्माणां कर्मयोगज्ञानयोगभक्तियोगादिरूपाणां निवृत्तिनिष्ठधर्माणाञ्चानुगुणं फलं ददातीति । अत्युदारः स्थाप्यते - विद्यारम्भसिद्ध्यर्थं तस्यौदार्यं विशदमुपपाद्यते । नहि प्रयोजनमन्तरेण प्राणिनां प्रवृत्तिस्सम्भवति, न च प्रयोजनं प्रदातारमन्तरेणेति प्रदातृत्वं तस्य प्रतिपाद्यत इति भावः ॥ ३१५ ॥कृष्यादेरित्यादि । कृष्यादेर्मर्दनादेरपि द्वारतो वा अन्यथा वा फलं भवति - कृष्यादिव्यापारस्य मर्दनादिव्यापारस्य च किञ्चिददृष्टद्वारा वा साक्षादेव वा तत्तत्फलं भवति । इदं लोकसिद्धमेव हीति भावः । दोषबाधोज्झिताभिश्श्रुतिभिर्धर्माणां साधनत्वमवगतम् - अपौरुषेयतया विप्रलिप्सादिकारणदोषशून्याभिः प्रमाणान्तरानधिगतस्वार्थकतया स्वतःप्रत्यक्षादिवत् प्रमाणतया च प्रमाणान्तरबाधशून्याभिः &amp;lsquo;ज्योतिष्टोमेन स्वर्गकामो यजेत&amp;rsquo; इत्यादिभिश्श्रुतिभिर्ज्योतिष्टोमादिरूपाणां धर्माणां स्वर्गादितत्तत्फलसाधनत्वमवगतम् । तस्मात् - श्रुतिप्रमाणेन ज्योतिष्टोमादिधर्माणामेव तत्तत्फलसाधनत्वावगमात् । ईशप्रसादात्फलम् - ईश्वरप्रसादात् तदाराधनभूतकर्मानुष्ठानजनितात् ऐहिकामुष्मिकसर्वफलम् । इति वचस्तु - &amp;lsquo;यतः प्रवृत्तिर्भूतानां येन सर्वमिदं ततम् । स्वकर्मणा तमभ्यर्च्य सिद्धिं विन्दति मानवः ॥&amp;rsquo; इत्यादिरूपं वचनं तु । तत्प्रशंसा - ईश्वरस्तुतिरेव । इति चेन्न - इति शङ्क्यते चेत्तन्न सत् । श्रौताराध्यप्रसादत्यजनकदनतः - श्रौतस्य &amp;lsquo;वायुमेव स्वेन भागधेयेनोपधावति स एवैनं भूतिं गमयति&amp;rsquo; इत्यादिश्रुतिवचनैस्तत्तत्फलसाधनतया कण्ठोक्तस्य आराध्यप्रसादस्य आराध्यदेवताप्रसादस्य त्यजनं हानं तदेव कदनं दोषस्तस्मात् । अपूर्वकॢप्तेरयोगात् - अपूर्वशब्दितस्याश्रुतस्य द्वारस्य कल्पनासम्भवात् । अयमाशयः - कर्मैव कालान्तरभाविफलं ददातीत्येकः पक्षः । कर्मव्यतिरिक्तमपूर्वाख्यमित्यपरः । कर्मरूपाराधनप्रीतो देवताविशेष इत्यन्यः । प्रथमपक्षे कर्मणश्चिरप्रध्वस्तत्वात् फलहेतुत्वमेव न सम्भवति, द्वितीये तु पक्षे श्रुतहानाश्रुतकल्पनाभ्यां द्वौ दोषौ स्तः । तेन तृतीय एव पक्षश्श्रौतत्वात् अर्थविरोधाभावाच्च स्वीकर्तव्य इति देवताया एव फलप्रदत्वं सिद्धम् । तत्र च &amp;lsquo;इष्टापूर्तं बहुधा जातं जायमानं विश्वं बिभर्ति भुवनस्य नाभिः&amp;rsquo;, &amp;lsquo;चतुर्होतारो यत्र सम्पदं गच्छन्ति देवैः&amp;rsquo;, &amp;lsquo;अन्तःप्रविष्टश्शास्ता जनानां सर्वात्मा&amp;rsquo;, ‘स आत्मा । अङ्गान्यन्या देवताः&amp;rsquo;, &amp;lsquo;योऽग्नौ तिष्ठन्, यो वायौ तिष्ठन्, य आदित्ये तिष्ठन्&amp;rsquo;, &amp;lsquo;यस्सर्वेषु देवेषु सर्वेषु भूतेषु&amp;rsquo; इत्यादिभिः &amp;lsquo;अहं हि सर्वयज्ञानां भोक्ता च प्रभुरेव च&amp;rsquo; इत्याद्युपबृंहितैर्वाय्वादिदेवतान्तर्यामिणो भगवत एव तत्तत्कर्मसमाराध्यत्वफलप्रदत्वावगमात् तत्तद्देवताशरीरकभगवत्प्रसादादेव सर्वफललाभः, निवृत्तिधर्माणां त्वव्यवधानेन भगवदाराधनरूपत्वात् तत्प्रसादादेव परमपुरुषार्थलाभ इति भगवत एव सर्वफलप्रदत्वरूपं परमौदार्यं विद्यारम्भप्रवृत्त्यर्थमनेनाधिकरणेनोक्तमिति ॥ ३१६ ॥यद्यपीत्यादि । देवताधिक्रियायाम् - &amp;lsquo;तदुपर्यपि&amp;hellip;.&amp;rsquo; इत्यादिरूपे देवताधिकरणे । फलमपि आराध्यमूलं यद्यपि फलितम् - तत्तत्कर्मफलमप्याराध्यभूतदेवताप्रसादमूलकमिति यद्यपि फलितम्, उक्तप्रायमेव । तथा फलजननपरप्रेरणादौ कर्मापेक्षा च उक्ता - तद्वदेव &amp;lsquo;कृतप्रयत्नापेक्षस्तु&amp;hellip;.&amp;rsquo; इत्यादिसूत्रे तत्तत्फलप्रदाने पुण्यपापयोर्जीवप्रवर्तने च ईश्वरस्य जीवकर्मसापेक्षत्वमप्युक्तम् । तेन कर्मफलमीश्वराधीनमित्युक्तमेव । तथापि - उक्तं तथ्यमेव तथापि । साक्षित्वानादरत्वप्रभृतिपरगुणान् प्रेक्ष्य - &amp;lsquo;साक्षी चेता केवलो निर्गुणश्च&amp;rsquo;, &amp;lsquo;अवाक्यनादरः&amp;rsquo; इत्यादिश्रुतिप्रतिपन्नान् साक्षित्वानादरत्वप्रभृतीन् ईश्वरगुणानालोच्य । कथं तटस्थस्तथानादरश्च भगवानास्माकीनक्षुद्रव्यापारस्य फलं ददातीत्यालोच्येति भावः । तत्प्रीणनादौ शङ्कातङ्कैर्निरुद्धान् - तत्प्रसादजनकविद्यानुष्ठानादौ पूर्वोक्तगुणावगतिमूलकशङ्कापीडनैर्विघ्नितप्रवृत्तिकान् चेतनान् । त्वरयितुम् - साक्षित्वानादरत्वादिकमन्यविषयकमन्यार्थकञ्च, भगवान् व्याजमात्रापेक्षया सर्वफलं ददाति, अतस्सर्वैरपि यथारुचि तत्तत्फललाभाय यथाधिकारं स्वव्यापारैः प्रीणनीय इति प्रतिपादनेन विद्यारम्भे पुनः प्रवर्तयितुमित्यर्थः । अधुना - एतदधिकरणे । तादृशोदारतोक्तिः - तादृश्याः इयत्ताशून्यायाः उदारतायाः अतिस्वल्पव्याजेनाखिलफलप्रदातृत्वरूपायाः उक्तिः प्रतिपादनमिति ॥ ३१७ ॥सम्राज इत्यादि । सम्राजः - राजसूयकर्ता बहुराजनियन्ता मण्डलाधिपतिस्सम्राट् तथाविधात् । सानुकम्पात् - दयालोः । स्वार्थनैरपेक्ष्येण परदुःखासहिष्णोरित्यर्थः । उचितविदः - कर्तव्याकर्तव्ययोरुचितमर्थं विजानानात् । साम्यभाजः - सर्वेष्वपि पुत्रेषु साम्यं भजमानात् । वदान्यात् - महोदारात् । पितुः - स्वपितुस्सकाशात् । पुत्राः, नियतरुचिभिदायन्त्रिताः - स्वस्वहृदयव्यवस्थितरुचिभेदनियतास्सन्तः । तं तमर्थम् - स्वस्वापेक्षितं धनाभरणादिकम् । विन्दन्ति - लभन्ते । इदं स्थाने - युक्तम् । एवं परमपुरुषादप्येतद्गुणजातोपेतात् पुत्रकल्पास्सर्वेऽपि तत्सेवकाः पुरुषास्स्वाभीष्टं लभन्त इति शेषः । तत्र - दृष्टान्तस्थले । स्वतः प्राप्यं यत् - स्वतः प्राप्यं गृहक्षेत्रादिकं दायरूपं यत् । यतः - पित्राज्ञोल्लङ्घनादिरूपात्प्रतिबन्धकात् । इह - पूर्वोक्तप्राप्यविषये । विहतिः - विघ्नो भवति । तत्प्रशान्तिश्च - दायप्राप्तिविघ्नस्य निवृत्तिश्च । यस्मात् - पुनरागत्य तत्पादप्रणामादेर्यस्मात् । अविशेषाद्देयं यच्च - अविशेषेण तुल्यतया सर्वेभ्योऽपि प्रदेयञ्च यद्भवति । दमनमपि - अपराधक्षमापणाभावे शिक्षणमपि यत् । तत् - तत्सर्वम् । यथालोकम् - लोकमनतिक्रम्य, लोकतुल्यमेवेत्यर्थः । अत्रापि स्यात् - ईश्वरविषयेऽप्यनुसन्धेयं भवतीत्यर्थः । राजभृत्यस्य तु राजाज्ञोल्लङ्घने पादच्छेदादि दमनं तत्पुत्रस्य तु जीविकासङ्कोचादिकम्, एवमभागवतानां पापफलं शास्त्रोक्तं नरकप्रायणादिकम्, भागवतानां तु बुद्धिपूर्वापराधप्रसङ्गे &amp;lsquo;न खलु भागवता यमविषयं गच्छन्ति इहैवैषां केचिदुपप्लवा भवन्ति&amp;rsquo; इति वचनरीत्या कञ्जत्वकाणत्वादिकमेव दमनम् । तेन &amp;lsquo;लघुर्दण्डः प्रपन्नस्य राजपुत्रापराधवत्&amp;rsquo; इत्युक्तप्रकारेण प्रपन्नानामपराधाननुरूपमेव दण्डनमत्यल्पमेव स्यादिति सकलफलप्रदे भगवति परमकारुणिके विश्वासेन विद्यानुष्ठानं सहसैव कर्तव्यमितीदमधिकरणमुपासनारम्भमेव सन्धुक्षयति ॥ ३१८ ॥&lt;br&gt;&#xA;इति फलाधिकरणम् ॥ ८२ ॥(भगवत्पारम्यज्ञानोद्दीपनाय पादप्रधानार्थकथनम् ।)&lt;br&gt;&#xA;शुद्धानन्द इत्यादि । तत् इत्थम् - तत एवमुपपादनात् । शुद्धानन्दे - दुःखसंवलनसातिशयत्वरूपाशुद्धिरहितापरिच्छिन्नानन्दे । शुभगुणजलधौ - शुभानां हेयप्रतिभटानां गुणानां ज्ञानशक्तिवीर्यतेजःप्रभृतीनां जलधौ आकरभूते । सत्यनित्यस्वदेहे - सत्यः प्रमाविषयभूतो नित्यस्सदातनः स्वदेहस्स्वासाधारणशुद्धसत्त्वमयः कल्याणतमो देहो यस्य स सत्यनित्यस्वदेहस्तस्मिन् । देवीभूषायुधाद्यैरतिशयिनि - देवीभिः श्रीभूमिनीलादिभिः भूषाभिः किरीटमकुटचूडावतंसप्रभृतिभिः आयुधैः हेतिराजश्रीपाञ्चजन्यनन्दककौमोदकीशार्ङ्गादिभिः आद्यशब्दार्थैश्शेषशेषाशनादिपरिजनपरिच्छदैश्च अतिशयिनि स्वेतरसमस्तचेतनव्यावृत्तातिशयभाजि । कनद्भोगलीलाविभूतौ - कनन्त्यौ भोगविभूतिलीलाविभूती यस्य तस्मिन् । शेषित्वाधारभावप्रभृतिबहुविधस्थास्नुसम्बन्धदीप्ते - शेषित्वं चेतनाचेतनात्मकोभयविभूतिस्थवस्तुजातलब्धलीलाभोगरसात्मकोत्कर्षशालित्वम्, आधारभावः स्वरूपेण सङ्कल्पविशेषेण च धारकत्वम्, एतत्प्रभृतिभिः पितृत्वमातृत्वभ्रातृत्वसुहृत्त्वादिभिः बहुविधैः स्थास्नुभिः स्थिरतरैर्नित्यैरिति यावत् सम्बन्धैर्दीप्ते प्रकाशमाने । स्वर्गापवर्गप्रसवितरि - स्वर्गशब्दस्त्रिवर्गपरः, अपवर्गशब्दो मोक्षवाची, तथाच त्रिवर्गापवर्गात्मकसर्वफलप्रदातरि । हरौ - श्रीमन्नारायणे परमात्मनि विषये । श्रुतिः - अनादिनिधनाविच्छिन्नसम्प्रदाया असम्भावितदोषगन्धा श्रुतिरेव । नः - अस्माकम् । निर्निमेषा - निमेषरहिता दृष्टिः । तयैवैवङ्गुणगणमेवंविभूतिकमेवंस्वरूपं पुरुषोत्तममद्राक्ष्म येऽन्येऽन्यथा प्रलपन्ति तेऽपदृष्टय एवेति तेषां वचनं जात्यन्धवचनवत् दूरतस्त्याज्यमिति भावः ॥ ३१९ ॥(तृतीयाध्यायद्वितीयपादाधिकरणार्थानां विभज्य कथनम् ।)&lt;br&gt;&#xA;पाद इत्यादि । तत् - तस्मात् उक्तोपपादनात् । इह पादे - उभयलिङ्गपादे । अयम् - परमात्मा । स्वाप्नार्थहेतुः - स्वप्नसम्बन्ध्यर्थस्य स्रष्टा । सुषुप्त्याधृतिः - सुषुप्त्याधारः । सुप्तगोप्ता - सुप्तस्य विनाशाभावेन संरक्षकः । मुग्धोद्बोधादिकर्ता - मुग्धस्य मूर्च्छितस्य कदाचिदुद्बोधं करोति कदाचिन्न करोतीत्यर्थः । तुः पादपूरणे । अनघशुभगुणः - अनघा हेयप्रत्यनीकाश्शुभगुणाः कल्याणगुणा यस्य सः । उभयलिङ्ग इत्यर्थः । स्वदेहैरचिद्भिरंशी - स्वशरीरभूताचिद्विशिष्ट इत्यर्थः । अचितोऽपि विशेषणत्वेनैवांशत्वमित्यर्थः । पारम्यस्य एकसीमा - एक एष एव परस्तस्मात्परो नास्तीत्यर्थः । सकलफलदः - त्रिवर्गापवर्गफलपदः । इति - एतादृशानन्यसाधारणगुणविशिष्टतया । भक्तिभूम्ने उच्यते - वक्ष्यमाणब्रह्मविद्यारूपभक्त्यभिवृद्ध्यर्थमभिहित इत्यर्थः । एवं गुणादौ सत्ये हि - एवमुक्ते गुणादौ सत्ये सत्येव हि । अथ परभजने रूपभेदादि चिन्त्यम् - अनन्तरपादे परभजनादौ रूपभेदादिकं विचारयितुं शक्यम् । उक्तगुणानां वक्ष्यमाणगुणानाञ्चासत्यत्वे रूपभेदादिकं चिन्तयितुं न शक्यमेव रूपाणामेवाभावादिति भावः । स्वाप्नार्थहेतुरिति &amp;lsquo;सन्ध्ये सृष्टिः&amp;rsquo; इत्यादिप्रथमाधिकरणार्थः । सुषुप्त्याधृतिरिति &amp;lsquo;तदभावो नाडीषु&amp;rsquo; इत्यादिद्वितीयाधिकरणार्थः । सुप्तगोप्तेति । &amp;lsquo;स एव तु कर्मानुस्मृति&amp;rsquo; इत्यादितृतीयाधिकरणार्थः । मुग्धोद्बोधादिकर्तेति &amp;lsquo;मुग्धेऽर्धसम्पत्तिः&amp;rsquo; इत्यादिचतुर्थाधिकरणार्थः । अनघशुभगुण इति &amp;lsquo;न स्थानतोऽपि&amp;rsquo; इत्यादिपञ्चमाधिकरणार्थः । स्वदेहैरचिद्भिरंशीति &amp;lsquo;उभयव्यपदेशात्त्वहिकुण्डलवत्&amp;rsquo; इत्यादिषष्ठाधिकरणार्थः । पारम्यस्यैकसीमेति &amp;lsquo;परमतस्सेतून्मान&amp;rsquo; इत्यादिसप्तमाधिकरणार्थः । सकलफलद इति ‘फलमत उपपत्तेः&amp;rsquo; इत्याद्यष्टमाधिकरणार्थः । अस्मिन्पादे प्रथमं चतुरधिकरणान्येका पेटिका ततःपरं पञ्चमषष्ठसप्तमाष्टमाधिकरणान्येका पेटिकेति पेटिकाद्वयम् ॥ ३२० ॥&lt;br&gt;&#xA;इति श्रीमद्रङ्गनाथशठमथनयतिराजकटाक्षलब्धोभयवेदान्तहृदयस्य भारद्वाजस्य श्रीनिवासराघवदासस्य (श्रीमदहोबिलमठमहास्थाननिर्वहणधुरन्धर-श्रीमद्वेदमार्गप्रतिष्ठापनाचार्य-परमहंसपरिव्राजकाचार्य-सर्वतन्त्रस्वतन्त्रोभयवेदान्ताचार्य-श्रीभगवद्रामानुजसिद्धान्तनिर्धारणसार्वभौम-श्रीलक्ष्मीनृसिंहदिव्यपादुकासेवकश्रीवण्शठकोपश्रीशठकोपरामानुजमहादेशिकस्य) कृतौ अधिकरणसारावलीव्याख्यायां पदयोजनाख्यायां तृतीयस्याध्यायस्य द्वितीयः पादः ॥&lt;/p&gt;</description>
    </item>
  </channel>
</rss>
