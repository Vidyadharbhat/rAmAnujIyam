<?xml version="1.0" encoding="utf-8" standalone="yes"?>
<rss version="2.0" xmlns:atom="http://www.w3.org/2005/Atom">
  <channel>
    <title>&#43;३ on रामानुजीये विश्वासटिप्पन्यः</title>
    <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/</link>
    <description>Recent content in &#43;३ on रामानुजीये विश्वासटिप्पन्यः</description>
    <generator>Hugo</generator>
    <language>en-us</language>
    <atom:link href="https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/index.xml" rel="self" type="application/rss+xml" />
    <item>
      <title>19 उपोद्घातम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/19_upodghAtam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/19_upodghAtam/</guid>
      <description>&lt;p&gt;अथ द्वितीयाध्यायस्य तृतीयः पादः&lt;br&gt;&#xA;2.3.1.&lt;/p&gt;&#xA;&lt;ol&gt;&#xA;&lt;li&gt;अत्र चत्वारः पक्षाः प्रतिक्षेप्याः - सर्वनित्यत्ववादः सर्वानित्यत्ववादः सर्वनित्यानित्यत्वादो नित्यानित्यविपर्यस्तवादश्चेति । ताननूद्य वियत्प्राणपादाववतारयति - सर्वं साङ्ख्या इत्यादिना । अत्र - वृत्ते द्वितीयपादे । अस्य निरुन्धन्नित्यनेनान्वयः । साङ्ख्यास्तु सर्वं वस्तु नित्यमभिदधति । वैभाषिकाद्या अखिलमपि वस्तु क्षणिकं क्षणमात्रवर्ति क्षणान्तरविनाशीत्यर्थः । अत्राभिदधतीत्यस्यानुषङ्गः । जिनपरिपठितां सप्तभङ्गीं - स्यादस्तीत्यादिरूपां सप्तभङ्गीनीतिं पठन्तो जैनास्समस्तं वस्तु नित्यानित्यं नित्यञ्च तदनित्यञ्चेति । अभिदधतिपदं पूर्ववदनुषज्यम् । वैशेषिकाद्याः काणादप्रभृतयस्तु नित्यानित्ये वस्तुनी विभज्यापि विपर्यस्य व्यत्यस्य नित्यमनित्यत्वेन, अनित्यं नित्यत्वेन चेत्यर्थः । अभिदधति - वैशेषिकाः खलु नित्यं चैतन्यमनित्यमिति वदन्ति, तथा नित्यमीश्वरविग्रहादिकं प्रमाणसिद्धं न सहन्ते । तथा अनित्यमपि नित्यं वदन्ति, यथा घटघटत्वयोस्सम्बन्धं समवायात्मकमनित्यमपि नित्यमेव ब्रुवते । श्रुत्युत्थान् - श्रुत्यबलम्बनेन तत्प्रतिक्षेपायोत्थितान् । तान् - साङ्ख्यादीन् चतुरः प्रतिपक्षान् । श्रुतिभिः - श्रुत्यभिमतैस्सत्तर्कैरित्यर्थः । निरुन्धन् - निरोधाद्धेतोः, तेषां निरोधायेति यावत् । अथ - अनन्तरमेव । वियत्प्राणपादौ - &amp;lsquo;न वियदश्रुतेः&amp;rsquo; इति पादं, &amp;lsquo;तथा प्राणाः&amp;rsquo; इति पादञ्चेत्यर्थः । युनक्ति - विरचयतीत्यन्वयः । कार्यताप्रकारविशोधनेन स्वपक्षे तादृशदोषाभावप्रतिपादनार्थं वियत्प्राणपादद्वयमनन्तरं विरचितवानित्यर्थः ॥&lt;/li&gt;&#xA;&lt;/ol&gt;</description>
    </item>
    <item>
      <title>20 वियदधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/20_viyadadhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/20_viyadadhikaraNam/</guid>
      <description>&lt;ol start=&#34;2&#34;&gt;&#xA;&lt;li&gt;पूर्वत्रेत्यादि । पूर्वत्र अधिक्रियायाम् - पूर्वाधिकरणे । पञ्चरात्राधिकरण इत्यर्थः । पुरुषजनिवचः - पुरुषस्य जीवस्य जनिवचः उत्पत्तिवचनम्, जीवो जायत इति वचनम् नित्यतोक्त्या - &amp;lsquo;स ह्यनादिरनन्तश्च&amp;rsquo; इति तन्नित्यत्ववचनेन । निरूढम् - प्रतीयमानादर्थान्तरपरतया अन्यथा नीतं हि । एवं व्योमोत्पत्तौ - वियदुत्पत्तिविषयेऽपि । वचसोः - तदुत्पत्तितन्नित्यत्वसमर्पकयोः &amp;lsquo;आत्मनः आकाशस्सम्भूतः&amp;rsquo; &amp;lsquo;एतस्माज्जायते प्राणो मनस्सर्वेन्द्रियाणि च । खं वायुः&amp;rsquo; &amp;lsquo;वायुश्चान्तरिक्षञ्च एतदमृतम्&amp;rsquo; इत्याकारयोर्द्वयोर्वचनयोः । व्याहतौ - अन्योन्यविरोधे सति । तथैव स्थितिरिति - पूर्वाधिकरणे यथा जीवनित्यत्ववचनानुगुण्येन तदुत्पत्तिवचनमान्यपर्यं नीतम्, तथैवाकाशनित्यत्ववचनानुगुण्येनैव तदुत्पत्तिवचनमन्यथा नेयमित्येवमेव वस्तुस्थितिर्युक्तेति । कश्चित् वक्ति - पूर्वाधिकरणवचनयोरेतदधिकरणवचनयोश्च वैषम्यानभिज्ञो वदतीत्यर्थः । सिद्धान्ती तु, व्योमसृष्टिः - आकाशोत्पत्तिः । निगमशतमिता - अनन्यथानेयानेकश्रुतिवचनसिद्धा । अस्याम् - व्योमसृष्टिश्रुतौ । अन्यथासिद्धिः - व्योमोत्पतिं विनाऽर्थान्तरेण सार्थकता । न - न भवति । वायुव्योमामृतोक्तिः - &amp;lsquo;वायुश्चान्तरिक्षञ्च&amp;rsquo; इत्याकाशनित्यत्ववचनं तु । जनिविधिविहता - आकाशोत्पत्तिवचनैरनन्यथासिद्धैर्बाधिता । एकस्या एवामृतत्वोक्तेर्वायुविषये औपचारिकत्वस्यावश्यकत्वात् आकाशविषयेऽपि तस्यास्तथैवौपचारिकत्वं युक्तमित्यर्थः । इति - एवमाकारम् । उक्तिवैषम्यम् - आकाशोत्पत्त्यनुत्पत्तिवचनयोः जीवोत्पत्त्यनुत्पत्तिवचनापेक्षया स्फुटं वैलक्षण्यम् । आह - प्रतिपादितवानित्यर्थः ॥3. तेजःप्राथम्येत्यादि । तेजःप्राथम्यदृष्टेः - छान्दोग्ये &amp;lsquo;तत्तेजोऽसृजत&amp;rsquo; इति भूतसृष्टौ तेजसः प्रथमनिविष्टत्वदर्शनात् । आकाशसृष्ट्यवचनमिति तात्पर्यावसानम् । अमृतवचनतः - &amp;lsquo;वायुश्चान्तरिक्षञ्चैतदमृतम्&amp;rsquo; इत्यमृतत्ववचनात् । अनंशकद्रव्यभावात् - निरवयवद्रव्यत्वादित्यर्थः । व्योमनि - आकाशविषये । उत्पत्तिवाक् - उत्पत्तिश्रुतिः । आत्मनीव - जीवात्मविषय इव । यथा भवद्भिः कुम्भकारो जायत इत्यादिरात्मोत्पत्तिवादो देहपरिग्रहविषय इत्यन्यथाक्रियते तद्वत् । उपहितविषयैव स्यात् - घटाद्युपाधिविशिष्टाकाशविषयैव भवेत् । अन्तत उपाधिविषयैव । इति चेन्न - उक्तं न युज्यते । प्राथम्यस्याश्रुतत्वात् - प्रथमं तेजोऽसृजतेति तेजस्सृष्टिप्राथम्यस्य श्रुतावश्रवणात् । प्रथमपठनतः कल्पने - भूतसृष्टौ प्रथमपाठेन तेजःप्राथम्यकल्पने । अन्येन बाधात् - बहुस्मृतीतिहासान्योयपबृंहितेन &amp;lsquo;आत्मन आकाशस्सम्भूतः&amp;rsquo; इत्यादिना वाक्येन बाधादित्यर्थः । किञ्च - नित्यत्ववचनञ्चान्यथानयनार्हमित्यर्थः । अनेकवाक्यैककण्ठ्यात् - आकाशोत्पत्तिप्रतिपादकानेकवाक्यैककण्ठ्यस्य एकवाक्येन सम्पादनीयत्वात् । इह - आकाशविषये । अमृतपदन्तु अमर्त्योक्तितुल्यम् - चिरकालवर्तित्वमात्रप्रतिपादकामर्त्यादिपदसदृशम् । तथा चिरकालवर्तित्वमादाय सार्थक्यं भजताम्, न तेनैकेनान्यथासिद्धेनानन्यथासिद्धानेकवाक्यसिद्धा वियदुत्पत्तिरपोह्येति भावः ॥4. युक्त इत्यादि । सत्कार्यवादः - सत एव मृत्पिण्डादेः पृथुबुध्नोदराकारादिरूपावस्थाप्राप्त्या कार्यत्वप्रवादः । युक्तः - युक्तियुक्तः । श्रुतिभिः - &amp;lsquo;यथा सोम्यैकेन मृत्पिण्डेन सर्वं मृण्मयं विज्ञातं स्याद्वाचारम्भणं विकारो नामधेयं मृत्तिकेत्येव सत्यम्&amp;rsquo;, &amp;lsquo;सदेव सोम्येदमग्र आसीत्&amp;rsquo; इत्यादिभिश्श्रुतिभिः । अनुमतः - अङ्गीकृतः । सृज्यः - उत्पाद्यतया भवदभिमतः । अवयवी - अवयवातिरिक्तोऽवयवी च । नास्ति - न दृश्यते, अवयवादधिकावयविसद्भावे भाराधिक्यं दृश्येत, नच तथा दृश्यते । तत्तद्द्रव्येषु - विषये । सृष्टिवादः - उत्पत्तिप्रवादस्तु । नामान्तरभजनसहावस्थया - नामान्तरप्राप्तिक्षमा या पृथुबुध्नोदराकारादिरूपावस्था तया । उपपन्न इति शेषः । निरवयवद्रव्यवर्गे - निरवयवतयाभिमते आकाशात्मेश्वरपरमाणुरूपे द्रव्यवर्गे । शब्दाद्यवस्थाः - निश्शब्देऽप्याकाशे शब्दावस्था, ज्ञानादिगुणविधुरेऽपि जीवात्मनि तद्गुणयोगः, तथा तत्कार्ययोगादिविधुरेऽपीश्वरे संयोगादिः, नित्यानामेव परमाणूनां परस्परसंयोगः, पार्थिवपरमाणुषु पाकजगुणोत्पत्तिरित्याद्यवस्थाः । तवापि - निरवयवद्रव्यस्योत्पत्तिमनङ्गीकुर्वतस्तवापीत्यर्थः । इष्टाः - अभिमता एव । तस्मात् - अवस्थाया एवोत्पत्तिरूपत्वात् निरवयवद्रव्येष्वप्यवस्थाङ्गीकाराच्चेत्यर्थः । तदितरोत्पत्तितुल्या - प्राणमनस्सर्वेन्द्रियवायुज्योतिरप्पृथिव्याद्युत्पत्तितुल्या । तुल्यप्रमाणकेष्वर्धजरतीयन्यायो न युज्यत इत्यर्थः । व्योमनि - विषये । श्रुतिषु - बह्वीषु श्रुतिषु । उक्ता - प्रतिपन्ना । उत्पत्तिर्बाध्या न - भवतीति योजना ॥&lt;/li&gt;&#xA;&lt;/ol&gt;</description>
    </item>
    <item>
      <title>21 तेजोधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/21_tejodhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/21_tejodhikaraNam/</guid>
      <description>&lt;ol start=&#34;5&#34;&gt;&#xA;&lt;li&gt;ब्रह्मव्यतिरिक्तस्य कृत्स्नस्य ब्रह्मकार्यत्वमुक्तम् । इदानीं व्यवहितकार्याणां तत्तदनन्तरकारणभूताद्वस्तुन उत्पत्तिमाशङ्क्य तत्तद्वस्तुशरीरकात् ब्रह्मण एव सर्वतत्त्वोत्पत्तिरिति स्थाप्यते &amp;ndash; कूटस्थादित्यादि । इदमखिलं जगत् । कू़टस्थात् ब्रह्मणः - मूलकारणभूतात्परमात्मनः । पुत्रपौत्रादिनीतेः - प्रथमं कूटस्थात्पुत्रोत्पत्तिः पश्चात् पुत्रात्पौत्रोत्पत्तिर्यथा तथा । स्यात् - व्यवधानेनोत्पद्यताम् । न तु सर्वं तस्मादव्यवधानेन । न हि पौत्रनप्त्रादयस्सर्वे कूटस्थादव्यवधानेन जायन्ते ।एतस्मात्प्राण इत्याद्यपि - &amp;lsquo;एतस्माज्जायते प्राणो मनस्सर्वेन्द्रियाणि च । खं वायुर्ज्योतिरापः पृथिवी विश्वस्य धारिणी ॥&amp;rsquo; इत्यादिवाक्यजातमपि । इह - परम्परया ब्रह्मकारणत्वपक्षेऽपि । सुगमम् - सुसङ्गतमेव । एतस्मात् ब्रह्मणः प्राणादिक्रमेण सर्वोत्पत्तिरित्युक्तेऽपि वाक्यस्य सार्थक्यात् । इत्यादिरूहः - एवमाद्याकारा वाक्यार्थकल्पना । अत्र - &amp;lsquo;एतस्माज्जायते प्राणः&amp;rsquo; इति वाक्यविषये । मोहः - विपरीतज्ञानमूल एव । ब्रह्मणस्साक्षात्प्राणोत्पत्तेः प्राणान्मनस उत्पत्तेस्तस्मात्सर्वेन्द्रियोत्पत्तेश्च कल्पनस्य सर्वश्रुतिविरुद्धतया विपरीतज्ञानमूलकत्वमिति भावः । प्राणस्वान्तादिपाठक्रमतः - &amp;lsquo;एतस्माज्जायते&amp;rsquo; इति वाक्यात् आपाततः प्रतिपन्नेन प्राणमनस्सर्वेन्द्रियादिरूपपाठक्रमेण । इतरसंक्षोभणे - इतरश्रुतिप्रतिपन्नप्रकृतिमहदहङ्कारादिक्रमान्तरबाधकल्पने । अतिप्रसङ्गात् - सम्प्रतिपन्नसर्ववाक्यार्थानामप्यापातविरोध्येकवाक्यार्थकल्पनया बाधकल्पनप्रसङ्गात् । ईक्षानुस्यूतिदृष्टेः - ईक्षत्यधिकरणे चेतनासाधारणतयोपन्यस्ताया अचेतनानर्हाया ईक्षायाः ईक्षणक्रियायाः, अनुस्यूतेः उत्तरोत्तरवाक्येष्वनुवर्तनस्य, दृष्टेः दर्शनात् । दृश्यते हि &amp;lsquo;तदैक्षत बहु स्यां प्रजायेय&amp;rsquo; इतिवत् उत्तरवाक्येष्वपि &amp;lsquo;तत्तेज ऐक्षत&amp;rsquo; &amp;lsquo;ता आप ऐक्षन्त&amp;rsquo; इतीक्षणक्रियानुवृत्तिः । अतः परमात्मा प्रथममिव - स्वस्मात्साक्षादुत्पन्नप्रकृतितत्त्वमिव । परम् - तदनन्तरोत्पन्नं महदादितत्त्वजातमपि । तत्तच्छरीरी - पूर्वपूर्वतत्त्वान्तरात्मा सन् । सौति - उत्पादयति । एवं सर्वतत्त्वानां तत्तत्कारणतत्त्वशरीरकपरमात्मकार्यत्वपरमिदं &amp;lsquo;एतस्माज्जायते प्राणः&amp;rsquo; इति वाक्यं, न तु क्रमान्तरपरमिति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>22 आत्माधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/22_AtmAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/22_AtmAdhikaraNam/</guid>
      <description>&lt;ol start=&#34;6&#34;&gt;&#xA;&lt;li&gt;अधिकरणानुत्थानाशङ्कां निरस्यति - द्रव्यमित्यादिना प्रथमश्लोकेन । पूर्वम् - आरम्भणाधिकरणादौ । अवयविद्रव्यभङ्गेन - काणादाभिमतस्य कपालादिसमवायिकारणातिरिक्तस्य घटाद्यवयविद्रव्यस्य भङ्गेन निरासेन । सर्वं द्रव्यम् - सत्त्वरजस्तमश्शब्दस्पर्शरूपरसगन्धसंयोगशक्तिभिन्नं सर्वमपि तत्त्वजातम् । नित्यं कथितं हि - नित्यतयोक्तमेव । नित्यस्यैव द्रव्यस्यागन्तुकावस्थारूपोत्पत्तिविनाशप्रतिपादनेन द्रव्यस्वरूपं नित्यमित्युक्तमेवेति भावः । सूत्रकारः - निरर्थकाक्षरशून्यं सूत्रजातं कर्तुं प्रवृत्तः पाराशर्यः । पुरुषे - जीवे । विशिष्य - असाधारण्येन । पुनरपि - एतत्प्रकरणेऽपि । नित्यत्वं किमभिधत्ते - कुतोऽभिधत्ते । उक्तस्यैव पुनर्वचने फलाभावादिति भावः । सत्यम् - पूर्वनित्यत्वोक्तिपुनस्तदुक्तिवैफल्ययोरर्धमङ्गीक्रियत इत्यर्थः । जीवस्वरूपे तादृशावस्थाभावोपन्यसनेन तन्नित्यत्वोक्तेस्साफल्यादर्धं नाङ्गीक्रियत इति भावः । तदेव दर्शयति - इह - एतदधिकरणे । अनुपाधेः - देहाद्युपाधिशून्यस्य स्वरूपमात्रतोऽवस्थितस्येत्यर्थः । चेतनस्य - जीवस्य । नामान्तरार्हाम् - पूर्वनामतोऽन्यनामभजनयोग्याम् । दशाम् - आगन्तुकापृथक्सिद्धधर्मरूपामवस्थाम् । नुदति - निरस्यति । अनुपाधेरित्यनेन देहविशिष्टवेषेणात्मनो ब्राह्मणक्षत्रियादिनामान्तरभजनार्हावस्थायोगेऽपि तादृशमवस्थान्तरं न स्वरूपानुबन्धीति दर्शयति । किं तर्हि जीवात्मनस्स्वरूपानुबन्धीत्यत्राह - प्रत्यक्त्वेत्यादि । तत् - तस्मात् उक्तप्रकारेण वैषम्यस्य प्रदर्शितत्वात् । इह - एतदधिकरणे । प्रत्यक्त्वज्ञत्वधर्मौ - स्वस्मै भासमानत्व,ज्ञानाश्रयत्वरूपौ द्वौ धर्मौ । क्षेत्रिणः - जीवस्य । शाश्वतौ - नित्यौ । नियमितौ - नित्यसम्बद्धतया प्रतिपादितौ । अपिस्समुच्चये । भवद्भिनिर्धर्मतयाऽङ्गीकृतोऽपि सधर्म एवेति भावः । अत्र चिन्तामणिकारा आचार्यकुमारपादाः &amp;ldquo;प्रत्येतुः प्रत्येतव्यादव्यतिरेकः प्रत्यक्त्वं, तच्च स्वस्मै भासमानत्वम् । परतस्स्वधर्मेण ज्ञानेन स्वस्मै भासमानत्वमिति न्यायवादिनः । वयं तु ब्रूमः - परतस्स्वतश्च स्वस्मै भासमानत्वमिति, परतस्स्वधर्मभूतज्ञानेन स्वतस्स्वात्मनेति । अहमहमिति स्वात्मप्रकाशस्स्वरूपेण, अत्र सुप्तोऽहमीदृशोऽहमिति विशेषाकारविशिष्टप्रकाशो धर्मभूतज्ञानेनेति विभागो द्रष्टव्यः । न विज्ञातुर्विज्ञातेर्विपरिलोपो विद्यते&amp;rsquo; इति ज्ञानस्य नित्यत्वेन श्रुतिप्रतिपन्नत्वात्, &amp;lsquo;यथा न क्रियते ज्योत्स्ना&amp;rsquo; इति स्मृत्या चोपबृंहितत्वात् तन्नित्यत्वमपि सिद्धमेव । अतः प्रत्यक् ज्ञातेति नाम्नोरन्यथाकरणाभावात् जीवनित्यत्वमिति द्रष्टव्यम्&amp;rdquo; इति प्राहुः ॥ २२५ ॥7. सच्छब्दार्थेत्यादि । सच्छब्दार्थातिरिक्तम् - &amp;lsquo;सदेव सोम्येदमग्र आसीत्&amp;rsquo; &amp;lsquo;सन्मूलास्सोम्येमास्सर्वाः प्रजाः&amp;rsquo; इत्याद्युक्तजगत्कारणभूतसच्छब्दार्थब्रह्मातिरिक्तम् । अखिलम् - सर्वमपि चेतनाचेतनात्मकं वस्तु । जनिमत् - उत्पत्तिमत् । इति ऐतदात्म्यादिसिद्धम् - &amp;lsquo;ऐतदात्म्यमिदं सर्वम्&amp;rsquo; इत्यादिवाक्यानां कृत्स्नस्य कारणब्रह्मात्मकत्वपरत्वेन तद्वाक्यसिद्धमित्यर्थः । जीवे - जीवात्मनि । सृष्टिश्च - उत्पादनञ्च । प्रोक्ता - &amp;lsquo;तोयेन जीवान् व्यससर्ज&amp;rsquo; इत्यादिश्रुतिभिः प्रतिपादिता । निरवयवनयस्तु - निरवयवत्वात् नित्यत्वमित्यनुमानं तु । अम्बरादौ - आकाशादौ । निरस्तः — निरवयवत्वेऽप्युत्पत्तिमत्त्वेन व्यभिचारात् निरस्तः । वियदधिकरणेनेति शेषः । ततः - कारणात् । जीवोत्पत्तिस्स्यात् - अस्तु । इति न सत् - इदं न युक्तम् । अकृताभ्यागमादिप्रसङ्गात् - आदिशब्देन कृतविप्रणाश उच्यते । अकृताभ्यागमप्रसङ्गात् कृतविप्रणाशप्रसङ्गाच्चेत्यर्थः । अकृतानां पूर्वजन्मन्यननुष्ठितानां पुण्यपापानामभ्यागम इदानीमस्मिञ्जन्मनि फलानुभवस्तत्प्रसङ्गात्, कृतानां अस्मिञ्जन्मन्यनुष्ठितानां पुण्यपापानां विप्रणाशः फलानुभवं विनैव नाशः, तत्प्रसङ्गाच्चेत्यर्थः । जीवस्य कालविशेषे उत्पत्तिस्वीकारे तत्पूर्वं तस्याभावेन तत्कृतकर्मणामभावात् इदानीञ्च सुखदुःखानामनुभूयमानत्वात् तन्मूलभूतानि सुकृतदुष्कृतानि तेनाकृतान्येवाभ्यागच्छन्तीत्यङ्गीकार्यम्, तथा बहूनि पुण्यपापानि कृत्वा नष्टस्य जीवस्य तानि कर्माणि विफलानि नश्यन्तीत्यङ्गीकार्यम्, एवमङ्गीकारे विषमसृष्ट्या ईश्वरस्य वैषम्यनैर्घृण्ये प्रसज्येयातामिति भावः । नित्यत्वाजत्वकण्ठोक्तिभिरपि - &amp;lsquo;नित्यो नित्यानाम्&amp;rsquo; &amp;lsquo;ज्ञाज्ञौ द्वावजौ&amp;rsquo; इत्यादिरूपाभिः नित्यत्वजन्माभावप्रतिपादिकाभिश्श्रुतिभिस्स्फुटोक्तिभिरपि । जीवोत्पत्तिस्स्यादिति न सदित्यन्वयः । अस्य - एवं नित्यत्वेन प्रतिपन्नस्य जीवस्य । जननं तु - जन्म तु, किंरूपमिति चेत् । देहादियोगः आदिशब्देन कर्मज्ञानेन्द्रियपरिग्रहः । तथाच देहेन्द्रियादिसम्बन्ध एव जन्मेत्यवेहीत्यर्थः । नाशश्च देहेन्द्रियविश्लेष एवेति सिद्धमिति भावः ॥ २२६ ॥8. देहात्मत्व इत्यादि । देहात्मत्वे - देहस्यैवात्मत्वे । यदि देह एवात्मा स्यात् तदा । जनिस्स्यात् - देहस्य क्षणपरिणामित्वादात्मनोऽपि जनिस्स्यात् । तत् - देहस्वरूपत्वम् । इह - जीवात्मनि न घटते - न युज्यते । कुतः? जातमात्रस्य रागात् - उत्पन्नमात्रस्य शिशोस्स्तन्याभिलाषात् । स चाभिलाषः पूर्वजन्मानुभवमन्तरेण न सम्भवति तेन पूर्वोत्तरजन्मनोर्जीवानुवृत्तिं प्रतिपद्यामहे । किञ्च यदि देहत्यैव चैतन्यं स्यात् तदा देहावयवेष्वपि तत् स्यात् । कार्यगुणानां कारणगुणपूर्वकत्वन्यायात्, तथाङ्गीकारेऽनेकचैतन्यप्रसङ्गेन शरीरोन्माथप्रसङ्गः । अत्र चार्वाकदत्तमुत्तरमनूद्य परिहरति — ज्ञान इत्यादिना । ज्ञाने - चैतन्यविषये । चैतन्यस्य देहावयवेष्वविद्यमानस्यैव देहरूपपृथिव्यप्तेजोवाय्वात्मकसङ्घात एव विद्यमानत्वविषये । किण्वादिमेघोपलशबलपटप्रक्रिया - किण्वं सुरासन्धानमूलद्रव्येष्वेकम् । तदादिषु वस्तुषु प्रत्येकमवस्थानदशायामनुपलब्धाया एव मादकत्वशक्तेः सुरात्वेन सङ्घातदशायां यथोपलब्धिः । मेघोपलः करकः । यथा वा करके विशरणाद्यसङ्घातदशायामनुपलब्धं काठिन्यं करकत्वेन सङ्घातदशायामुपलभ्यते । शबलपटश्चित्रपटः । यथा तन्तुष्वनुपलब्धं चित्ररूपं पटत्वेन सङ्घातदशायामुपलभ्यते । तद्वत् देहावयवेषु प्रत्येकमनुपलब्धमपि ज्ञानं देहात्मना सङ्घातदशायामुपपन्नमेवेति निदर्शनेनाभिमतसाधनप्रक्रिया । अत्यन्तदुस्स्था - दृष्टान्तदार्ष्टान्तिकयोर्वैषम्येणार्थसाधनाय न प्रभवतीत्यर्थः । किण्वादिद्रव्येषु प्रत्येकमवस्थायामपि मदशक्तेर्विद्यमानत्वात् कारणक्रमेण कार्यगुणारम्भस्य वैशेषिकैरुपपादनात् तथैव मेघोपलेऽप्युपपत्तेः । शबलपटे चित्ररूपस्य तन्तुष्वभावेऽपि तज्जातीयस्य शुक्लादिरूपस्य तन्तुषूपलब्धेः । तथाच देहे विद्यमानस्य ज्ञानविशेषस्यावयवेष्वभावेऽपि तज्जातीयज्ञानान्तरसद्भावस्यावश्यकत्वेन अनेकचेतनोपलम्भप्रसङ्गस्तदवस्थ एवेति भावः । देहे - विषये । गेहादितुल्या - ममेदं गेहमिति यथा व्यतिरेकप्रतीतिस्तथा । आदिशब्देन क्षेत्रपुत्रकलत्रसङ्ग्रहः । यथा मम क्षेत्रं मम पुत्रो मम कलत्रमिति प्रतीतिस्तथेत्यर्थः । अनघा - बाधकाभावेन निर्दोषा । ममकृतिः - भेदसाधकममकारोल्लेखयुक्ता प्रतीतिः । अस्तीति शेषः । अतश्च देहात्मनोर्भेदोऽङ्गीकार्य इति भावः । ऐक्यमोहस्तु - स्थूलोऽहं कृशोऽहमित्यादिसामानाधिकरण्येन देहात्मनोरैक्यमोहस्तु । दोषतः - संसर्गविशेषरूपदोषप्रयुक्त इत्यर्थः । यथायःपिण्डवह्न्योर्भिन्नयोरपि संसर्गविशेषेणायो दहतीति भ्रमस्तद्वदित्यर्थः । ऐक्यानुमानञ्च - देह एवात्मा अहम्बुद्धिगोचरत्वात् सम्प्रतिपन्नाहम्बुद्धिगोचरात्मवदिति देहात्मनोरैक्यानुमानञ्च । बलवदनुमितेः &amp;lsquo;दर्शनस्पर्शनाभ्यामेकार्थग्रहणात्&amp;rsquo; इत्यादिसूत्रोक्तातिबलिष्ठानुमानात् । शास्त्रतः - &amp;lsquo;नित्यो नित्यानाम्&amp;rsquo; इत्यादिशास्त्रात् । तर्कतश्च - &amp;lsquo;वीतरागजन्मादर्शनात्&amp;rsquo; इति सूत्राभिप्रेतात्तर्काच्च । क्षिप्तम् - निरस्तम् । योऽहं घटमद्राक्षं सोऽहमिदानीं स्पृशामीति प्रत्यभिज्ञया यः पूर्वमद्राक्षीत् यश्चेदानीं स्पृशति स एक एव अबाधितैक्यप्रतीतिविषयत्वात् यो देवरथश्चैत्रे मया निरमीयत स एवायं भाद्रपदे दृश्यत इत्याद्यैक्यप्रतीतिविषयरथादिवद् इत्यादिरूपमनुमानशरीरम् । यदि जीवात्मानेकेषु पूर्वोत्तरेषु शरीरेष्वनुवृत्तो न स्यात् तर्हि जातमात्रस्य तस्य स्तन्याभिलाषो न स्यात्, नहि पूर्वमननुभूतेऽभिलाषो दृश्यत इति &amp;lsquo;वीतरागजन्मादर्शनात्&amp;rsquo; इति सूत्राभिप्रेतस्तर्कः ॥ २२७ ॥9. देहात्मवादं निरस्य तत्सजातीयसर्वपक्षान्तराण्यपि उक्तैरनुक्तैश्च हेतुभिर्निराकरोति - देहमित्यादिना । जीवम् - जीवात्मानम् । देहम् - देहस्वरूपम् । इच्छन्तः - अङ्गीकुर्वन्तश्चार्वाका इत्यर्थः । देहातिरेके - जीवस्य देहातिरिक्तत्वेऽपि । तदवधिनियतप्राणबुद्ध्यक्षरूपम् - देहावधिनियतप्राणरूपं देहावधिनियतबुद्धिरूपं देहावधिनियतेन्द्रियरूपम् । अक्षमिन्द्रियम् । इच्छन्त इत्यनुषङ्गः । चार्वाकविशेषा इत्यर्थः । नित्यं धीसन्तानञ्च - नित्यधीसन्तानात्मकम् । इच्छन्त इति पूर्ववत् । बौद्धैकदेशिन इत्यर्थः । धीसन्तानं प्रलयविलयिनम् - प्रलयकालनाशिनम् । इच्छन्तो बौद्धविशेषाः । आपवर्गात् — आमोक्षम् । स्थास्नुमपि - स्थिरञ्च, नित्यमित्यर्थः । इच्छन्तो मृषावादिनः । अवितथविकृतौ - अवितथा तत्तत्कार्योपयुक्ता विकृतिर्विकारः परिणाम इत्यर्थः, यस्य तस्मिन्नवितथविकृतौ । सदब्धौ - सन्मात्रब्रह्मरूपसागरे । डिण्डीराभम् - फेनतुल्यम् । इच्छन्तो यादवप्रकाशीयाश्च । इतरवत् - एवं जीवमन्यथान्यथाङ्गीकुर्वद्भिः वाद्यन्तरैस्तुल्यम् । बाधदोषोज्झिताभिः - बाधः प्रबलप्रमाणेनोपरोधः, दोषः अयोवह्न्योरिव संसर्गविशेषादिरूपो भ्रमकारणं, ताभ्यामुज्झिताभिः त्यक्ताभिः तद्रहिताभिरित्यर्थः । प्रत्यक्षे दोषस्सम्भाव्यते, अनुमाने च बाधः, श्रुतौ तदुभयगन्धोऽपि नास्तीति भावः । श्रुतिभिः &amp;lsquo;नित्यो नित्यानाम्&amp;rsquo; इत्यादिश्रुतिभिः सत्तर्कसहितस्मृतीतिहासपुराणोपबृंहिताभिः । इत्थम् - पूर्वोक्तक्रमेण । अत्र - एतदधिकरणे । दूरं निर्धूताः - दूरतो निरस्ता इत्यर्थः ॥२२८॥&lt;br&gt;&#xA;इत्यात्माधिकरणम् ॥ ५६ ॥&lt;/li&gt;&#xA;&lt;/ol&gt;</description>
    </item>
    <item>
      <title>23 ज्ञाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/23_jnAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/23_jnAdhikaraNam/</guid>
      <description>&lt;ol start=&#34;10&#34;&gt;&#xA;&lt;li&gt;कैश्चिदित्यादि । कैश्चित् - मृषावादिभिः । आत्मनः - जीवात्मनः । ज्ञानत्वमात्रम् - ज्ञानमात्रस्वरूपत्वम् । कथितम् । अन्यैः - काणादैः । आत्मनः, उपधिजा - देहाद्युपाधिप्रयुक्ता ज्ञातृतैव । कथिता - उक्ता । लिङ्गव्यत्ययः कार्यः । तत्र - द्वयोरपि पक्षयोः । श्रुत्यादिबाधम् - &amp;lsquo;जानात्येवायं पुरुषः&amp;rsquo;, &amp;lsquo;न विज्ञातुर्विज्ञातेर्विपरिलोपो र्विद्यते&amp;rsquo;, &amp;lsquo;विज्ञानं यज्ञं तनुते&amp;rsquo;, इत्यादि श्रुतिबाधम्, आदिशब्देन जीवात्मनो ज्ञानस्वरूपत्वज्ञातृत्वपरास्स्मृतय उच्यन्ते तासाञ्च बाधम् । ज्ञोऽत इत्यादि सूत्रैस्सूत्रकारो विविधं प्रथयति - प्रख्यापयति । पूर्वन्यायात् - पूर्वाधिकरणोक्तन्यायात् । अमुष्मिन् - जीवात्मनि । जनिलयरहिते - स्वरूपेणोत्पत्तिनाशरहिते प्रतिपन्ने सति । अत्र - ज्ञोऽतः इत्यधिकरणे । नित्यबोधे चोक्ते - ज्ञातृत्वालोपश्रुत्या नित्यज्ञाने च प्रतिपादिते सति । सङ्कोचाद्यर्हबुद्धेः - आदिशब्दो विकासपरः । &amp;lsquo;प्रदीपवदावेशः&amp;rsquo; इत्यादिस्थलेषु सूत्रकारैरेव ज्ञानस्य सङ्कोचविकासार्हत्वं साधयिष्यते, अतस्संकोचविकासार्हबुद्धियोगात् । विकृतिवचनमपि - उत्पत्तिनाशवचनमपि । अस्य - जीवात्मनः । सद्वारकं स्यात् &amp;ndash; ज्ञानद्वारकमेव भवेत् ॥11. ज्ञातृत्वमित्यादि । श्रुतिभिः - पूर्वोदाहृताभिः । ज्ञातृत्वमभिदधे - ज्ञातृत्वमभिहितम् । ज्ञानता चाभिदधे - ज्ञानस्वरूपता चाभिहिता । अत्र - एवं तुल्यप्रमाणप्रतिपन्ने स्वभावद्वये । पक्षे - अन्यतरमात्राङ्गीकाररूपे । न पतामः - न प्रविशामः । उभयोस्तुल्यत्वादिति भावः । आत्मा - व्यापकोऽयं जीवात्मा । सर्वत्र &amp;ndash; देहे देहादन्यत्र च । किमिति न भायात् - कुतो न भासेत । विभुर्ज्ञानस्वरूपस्स्वाभाविकज्ञानगुणकश्चायमात्मा सर्वतः कुतो न प्रकाशेतेति शङ्का । इति न - इयं शङ्का न युक्ता । कुत इति चेत् विभुत्वाभावादित्युत्तरमुच्यते, निगमैः श्रुतिभिः । देहिनः - जीवात्मनः । अणुत्वसिद्धेः - अणुत्वेन प्रतिपन्नत्वात् । देहे सर्वदा भासेतेत्यत्र प्रत्युच्यते, स्वाभासैकस्वमूर्तेः - स्वप्रकाशैकस्वरूपस्य । अहमः - अहमित्युल्लिख्यमानस्य जीवात्मस्वरूपस्य । अविशदम् - जाग्रद्दशाप्रसिद्धवर्णाश्रमाद्यनेकविशेषानवभासनेन वैशद्यरहितम् । भानम् - भासनम् । सर्वदा - सर्वावस्थास्वपि, सुषुप्त्यादावपीत्यर्थः । इष्टम् - अङ्गीकृतम् । देहे सर्वदा जीवो भासत एवेति भावः । सुषुप्तिप्रभृतिषु &amp;ndash; सुषुप्तिमूर्च्छादिदशासु । धीसङ्कोचात् - धर्मभूतज्ञानस्य तदा सङ्कुचितत्वेन । विशदोल्लेखमात्रोपरोधः - विशदोल्लेखमात्रस्य अत्र सुप्तोऽहमीदृशोऽहमित्यादिजाग्रद्दशाप्रसिद्धविशेषोल्लेखमात्रस्य उपरोधो निवृत्तिः । अविशदावभासस्तु तदानीमपि विद्यत एवेति भावः ॥12. &amp;lsquo;जानात्येवायं पुरुषः&amp;rsquo; इति श्रुत्यर्थनिर्णयः क्रियते - धर्मस्थे त्वित्यादि । धर्मस्थे तु - धर्मवाचिपदान्विते । एवकारे त्रिविधमपि तद्व्यवच्छेदकत्वं भवेत् - विवक्षावशादयोगव्यवच्छेदकत्वमन्ययोगव्यवच्छेदकत्वमत्यन्तायोगव्यवच्छेदकत्वञ्चेति त्रिविधमपि धर्मव्यवच्छेदकत्वं भवेत् । अस्य - एवकारस्य । धर्मिणि अन्वये सति - धर्मिवाचकपदेन अन्वये सति । तस्य धर्मस्य, तदितरविषये - धर्मीतरविषये । हानिः - निवृत्तिः । स्यात् - प्रतीता स्यात् । अत्र त्वयोगव्यवच्छेद एव प्रधानतया विवक्ष्यत इत्याह - जानात्येवेति । जानात्येवेति - धर्मवाचिपदान्वितेनानेन एवकारेण । अबोद्धा न भवति - आत्मा कदापयज्ञाता न भवतीति सिध्यति । ज्ञातृत्वमात्मनो नित्यमिति फलितमिति भावः । जडता - आत्मनो जडरूपता तु । ज्ञानमात्रोक्तिवार्या &amp;lsquo;विज्ञानं यज्ञं तनुते&amp;rsquo; इति ज्ञानस्वरूपताप्रतिपादकश्रुत्या निवारणीया । तया ज्ञानस्वरूपत्वं सिद्धमित्यर्थः । सिंहावालोकनन्यायेन पुनरप्येवकारार्थं परामृश्योपपादयति - ज्ञानालोपेत्यादि । असावेवकारः - जानात्येवेत्यसावेवकारः । ज्ञानालोपादिवाक्यानुगुणविषयतां याति - &amp;lsquo;न विज्ञातुर्विज्ञातेर्विपरिलोपो विद्यते&amp;rsquo; इत्यादिश्रुतिवाक्यार्थभूतं जीवस्य ज्ञानलोपाभावं निर्धारयन् तदनुगुणार्थपरत्वं भजते । श्रुत्यन्तरानुगुण्याच्चायोगव्यवच्छेद एवास्थार्थो युक्त इत्यर्थः ॥13. उत्क्रान्तीत्यादि । उत्क्रान्तिस्पन्दनाणूपमितिवचनतः - उत्क्रान्तिर्देहान्निष्क्रमणं स्पन्दनं गमनागमनरूपम्, अणूपमितिस्सूक्ष्मद्रव्येणोपमानम्, एतेषां वचनतः - &amp;lsquo;तेन प्रद्योतेनैष आत्मा निष्क्रामति चक्षुषो वा मूर्ध्नो वान्येभ्यो वा शरीरदेशेभ्यः&amp;rsquo; इत्युत्क्रान्तिवचनम् । &amp;lsquo;ये वै केचास्माल्लोकात् प्रयन्ति चन्द्रमसमेव ते सर्वे गच्छन्ति&amp;rsquo;, &amp;lsquo;तस्माल्लोकात्पुनरेत्यस्मै लोकाय कर्मणे&amp;rsquo; इति गत्यागतिरूपस्पन्दनवचनम् । &amp;lsquo;वालाग्रशतभागस्य शतधा कल्पितस्य च । भागो जीवस्स विज्ञेयः&amp;rsquo; इत्यणूपमितिवचनम् । एतेभ्यो वचनेभ्यः । अणीयसः - अणुत्वेन सिद्धस्यात्मनः ।शक्तिलाभे - योगादिसामर्थ्यलाभे सति । धीभूम्ना - धर्मभूतज्ञानविकासेन । अनेकमूर्तिग्रहेऽपि - अनेकदेहपरिग्रहेऽपि । अवयवनयतः - एकस्मन्नपि शरीरे &amp;lsquo;पादे मे वेदना&amp;rsquo;, &amp;lsquo;शिरसि मे सुखमि&amp;rsquo;ति जीवस्याणोरपि नानावयवप्रयुक्तसुखदुःखानुसन्धानन्यायेन । यौगपद्यन्तु - तत्तच्छरीरप्रयुक्तसुखदुःखप्रतिसन्धानयौगपद्यम् । उपपन्नमिति शेषः । यत्र - यस्मिन्प्रकरणे &amp;lsquo;स वा एष महानज आत्मा&amp;rsquo; इत्यादौ । विभुत्वमाम्नातम् - उक्तम् ।इदम् - प्रकरणम् । तात्पर्यलिङ्गैः - &amp;lsquo;यस्यानुवित्तः प्रतिबुद्ध आत्मा&amp;rsquo; इत्यादिवाक्यावगतैर्जीवोपास्यत्वादिपरमात्मासाधारणलिङ्गैः । परविषयं भाति - परविषयकमिति प्रतीयते । जीवे - जीवविषये । व्यापित्ववादः - &amp;lsquo;नित्यो व्यापी प्रतिक्षेत्रमात्मा भिन्नस्स्वतःसुखी&amp;rsquo; इत्यादियामुनाचार्यादीनां व्यापित्वप्रवादः । मतिमहिमपरः - &amp;lsquo;स चानन्त्याय कल्पते&amp;rsquo; इति श्रुतिसिद्धधर्मभूतज्ञानमहत्त्वपरः ।स्वच्छताद्याशयो वा - सौक्ष्म्यं सर्वाचेतनान्तःप्रवेशसामर्थ्यं वाभिप्रैतीति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>24 कर्त्रधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/24_kartradhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/24_kartradhikaraNam/</guid>
      <description>&lt;ol start=&#34;14&#34;&gt;&#xA;&lt;li&gt;ज्ञातृत्वमित्यादि । पुंसो ज्ञातृत्वमित्थं भवतु - जीवात्मनो ज्ञानाश्रयत्वमुक्तप्रकारेण भवतु नाम । तदपि - तथापि । अमुष्य - जीवस्य । कर्तृत्वसिद्धिर्न - कर्तृत्वं न सिध्यति । कुत इति चेत् श्रुत्याद्यैस्तन्निषेधात् - &amp;lsquo;हन्ता चेन्मन्यते हन्तुं हतश्चेन्मन्यते हतम् । उभौ तौ न विजानीतो नायं हन्ति न हन्यते ॥&amp;rsquo; &amp;lsquo;प्रकृतेः क्रियमाणानि गुणैः कर्माणि सर्वशः । अहङ्कारविमूढात्मा कर्ताहमिति मन्यते ॥&amp;rsquo; इति श्रुतिस्मृतिभ्यां जीवस्य कर्तृत्वनिषेधात् । विकृतिविरहतश्च - &amp;lsquo;अच्छेद्योऽयमदाह्योऽयमक्लेद्योऽशोष्य एव च&amp;rsquo; इत्यादिना विकृतिप्रतिषेधाच्च । इत्यसत् - इत्याशङ्कनमयुक्तम् । दृष्टबाधात् - दृष्टविरोधात् । दृष्टं हि शयनासनादिषु कर्तृत्वं जीवस्य, तन्निषिध्यमानं प्रत्यक्षादिसकलप्रमाणबाधितमित्यर्थः । स्ववचनविरोधं प्रदर्शयति - कर्तृत्वापह्नवोक्तेरिति । यदि कर्तृत्वमपह्नोति नाहं कर्तास्मीति तदा स्ववचनविरोधः, तदैव कर्तृत्वात्, यदि नापह्नोति तदा अस्मदीयत्वात् वयमपि तुष्याम इति भावः । अविकृतिवचसोऽपि - जीवनिर्विकारत्ववचनस्यापि । आन्यपर्यम् - जीवस्य कर्तृत्वं न नित्यसिद्धम्, अपितु प्रकृतिसम्बन्धप्रयुक्तम्, नच तन्मिथ्या, औपाधिकस्य कर्तृत्वस्य सर्वदोपलभ्यमानत्वात् इत्येतदभिप्रायकत्वम् । गीतं हि - &amp;lsquo;तत्रैवं सति कर्तारमात्मानं केवलं तु यः । पश्यत्यकृतबुद्धित्वात् न स पश्यति दुर्मतिः ॥&amp;rsquo; इत्यादिना गीतावचनेनैव प्रतिपादितं हि । तत् - तस्मात् इत्थमुपपादनात् । अयम् - जीवः । शास्त्रार्थवत्त्वात् - शास्त्रस्य प्रयोजनवत्त्वात् ।यथानियोगं कर्तुर्जीवस्य सद्भावे हि शास्त्रस्य प्रयोजनं सिध्येत् ।अन्यथाननुष्ठानलक्षणाप्रामाण्यप्रसङ्गादित्यर्थः । कर्ता - कर्तृत्वयुक्तः । इह - सिद्ध इति शेषः । तर्ह्यचेतनस्य देहस्यैव कर्तृत्वमस्त्वित्यत्राह - नचेति । अबोद्धुः - नियोगमविजानतः । नियोगश्च न स्यात् - यस्तु नियोगं जानाति स एव हि नियोज्यः, अबोद्धुर्देहस्य कथमिव नियोज्यत्वमभिधातुं शक्यत इति भावः ॥15. किञ्चेत्यादि । किञ्च - युक्त्यन्तरञ्चास्ति । कर्तृताया निषेधः - आत्मनः कर्तृत्वं नास्तीति कर्तृत्वनिषेधः । निगदितुरहमो यदि - वक्तुरहमर्थस्य चेत् । स्वोक्त्यादिभग्नः - स्ववचनादिभिर्विरोध इति प्रागेवोक्तम् । अहमर्थादन्यस्य यदि - अहमर्थादात्मनोऽन्यस्याहङ्काराद्यचिद्वस्तुनो यदि स निषेधः । तदिदम् - अहङ्काराद्यकर्तृत्ववचनम् । उपनिषद्वेदिनः - देहातिरिक्तात्मयाथात्म्यवेदिनो वेदान्तिनः । सिद्धसाध्यम् - सिद्धं साध्यं यस्यानुमानस्य तत् सिद्धसाध्यं सिद्धसाधनमित्यर्थः । भोक्तृत्वस्याप्यभावे - एवं भोक्तृत्वानङ्गीकारेऽपि । बन्धमोक्षादिशास्त्रं वितथं प्रसजति - पुण्यापुण्यकर्ममूलकसुखदुःखभोक्तृत्वमेव हि बन्धः, कर्मनिवृत्त्या तन्निवृत्तिर्हि मोक्षः, यदि भोक्तृत्वमेव न स्यात्, तदा बन्धस्यैवाभावात् तन्मोक्षणशास्त्रमनर्थकमेवेति भावः । प्राणादानात् - &amp;lsquo;सः यथा महाराजः&amp;rsquo; इति प्रकृत्य &amp;lsquo;एवमेवैष एतान् प्राणान् गृहीत्वा स्वे शरीरे यथाकामं परिवर्तते&amp;rsquo; इति प्रतिपन्नात् प्राणानां स्वभोगोपकरणतया ग्रहणात् । विहारात् - तैस्साकं क्रीडनात्, चरणादिव्यापारादिति वाऽर्थः । प्रकृतिसमधिकोऽस्मीति योगाच्च - अचेतनेऽसम्भावितात् प्रकृतेरन्योऽस्मीत्येवंरूपात् समाधेश्च । कर्ता - आत्मा कर्तैव ॥16. व्यापारेत्यादि । व्यापारज्ञानवाञ्छाप्रशकनयतनायोगयुक्तिस्तु - व्यापारो देहव्यापारः, ज्ञानम् - कर्तृत्वानुबन्धिज्ञातृत्वम्, वाञ्छा - भोक्तुमभिलाषः, प्रशकनं -&lt;br&gt;&#xA;शक्तिः, यतनं - प्रयत्नः, तेषां अयोगयुक्तिः - व्यापारादयो जीवे न विद्यन्त इत्युपपादनम् । मन्दा - अर्थसाधनासमर्था । यतः कार्ये सामग्र्यपेक्षे विधितदितरयोः प्रवृत्तिर्लोकसिद्धा - प्रवृत्तिरूपे निवृत्तिरूपे वा कार्ये स्वोचितकारणकलापसापेक्षे सत्येव विधिनिषेधशास्त्रार्थयोस्तदनुगुणप्रवृत्तिस्सर्वलोकसिद्धा । सर्वलोकप्रसिद्धविधिनिषेधशास्त्रार्थप्रवृत्त्युपयुक्तकारणकलापघटकत्वेनावश्यकानां व्यापारज्ञानवाञ्छाप्रशकनयतानानामयोगोपपादनं मन्दमिति भावः । हितोक्त्या - उत्तरकालिकसुखहेतुव्यापारबोधनेन । शास्त्रं सार्थम् - विधिनिषेधरूपं शास्त्रं सप्रयोजनम् । हितञ्च, कर्तुरधिकारिणः, तेन कर्त्रभावे शास्त्रमेव भज्येतेति भावः । सा - प्रसिद्धा । शास्त्रयोग्या दशा - विधिनिषेधशास्त्रार्थानुष्ठानोपयोगिनी मनुष्यशरीरादिसम्बन्धावस्था च । नियतिनियमिता - प्राचीनकर्मपरिपाकविशेषरूपनियतिसम्पादिता सिध्यति । तत् - तस्मात् । अयं पुमान् - अयं जीवात्मा । इह - शास्त्रे अधिकरणे वा । सर्वैः प्रमाणैः - प्रत्यक्षादिसकलप्रमाणैरपि । ज्ञाता कर्ता भोक्ता च भाति - प्रथमतः किञ्चिद्वस्तु ज्ञातुं ततस्तत्साधनमनुष्ठातुं पश्चात्तल्लाभजं सुखमनुभोक्तुञ्च प्रभवतीति प्रतीयत इत्यर्थः ॥&lt;br&gt;&#xA;इति कर्त्रधिकरणम् ॥&lt;/li&gt;&#xA;&lt;/ol&gt;</description>
    </item>
    <item>
      <title>25 परायत्ताधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/25_parAyattAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/25_parAyattAdhikaraNam/</guid>
      <description>&lt;ol start=&#34;17&#34;&gt;&#xA;&lt;li&gt;कर्तेत्यादि । अन्यतन्त्रः - पराधीनः । कर्ता न हि - कर्ता न भवितुमर्हति । तथा च - स्वतन्त्रस्यैव कर्तृत्वमिति । पाणिनिस्स्मरति - व्याकरणसूत्रकारः &amp;lsquo;स्वतन्त्रः कर्ता&amp;rsquo; इति सूत्रेण प्रतिपादयति । खल्विति प्रसिद्ध्यर्थः । अन्यथा चेत् - जीवस्य स्वातन्त्र्यं न विद्यते चेत्, परतन्त्रश्चेत् । कुर्यान्न कुर्यादित्याज्ञा तु - सत्कर्म कुर्यात् दुष्कर्म न कुर्यादिति विधिनिषेधरूपं वचनं तु । निगलिते धावनादेशवत् स्यात् - निगलबद्धस्य पुरुषस्य धावनविधानतुल्यमित्यर्थः । मैवम् - एवं शङ्कां मा कार्षीः । कर्माक्षकालप्रभृतिपरवशे - कर्मणां प्राचीनपुण्यपापरूपाणाम् अक्षाणामिन्द्रियाणां कालस्य प्रभृतिशब्दार्थभूतप्रकृतिनियत्योश्च पराधीने जीवे । कर्तृतां तत्फलञ्च स्वीकृत्य - कर्तृत्वं तत्प्रयुक्तसुखदुःखात्मकफलञ्चाद्वेषेणाङ्गीकुर्वतां भवताम् । श्रुतिशतविदिते - &amp;lsquo;य आत्मनि तिष्ठन्नात्मनोऽन्तरो यमात्मा न वेद यस्यात्मा शरीरं य आत्मानमन्तरो यमयति&amp;rsquo; इत्यादिश्रुतिशतैस्सर्वप्रयोजककर्तृत्वेन सिद्धे । आत्मेशमात्रे - सर्वात्मनियन्तृभूतेश्वरमात्रे । इत्थं द्वेषः - जीवस्य तत्पारतन्त्र्यानङ्गीकारेणान्तत ईश्वरनिरासाय सद्वेषः प्रयासः । दुरन्तः - दुस्साधफलः । प्रयासमात्रमेव, फलन्तु न सिध्यतीत्यर्थः । कर्मादिपारवश्येऽपि जीवस्य यथा कर्तृत्वं न हीयते, तथेश्वरपारतन्त्र्येऽपि । कर्तृत्वं हि द्विविधं प्रयोजककर्तृत्वं प्रयोज्यकर्तृत्वञ्चेति । तत्र &amp;lsquo;अन्तः प्रविष्टः शास्ता जनानाम्&amp;rsquo; इत्यादिशास्त्रैरीश्वरस्यैव सर्वप्रयोजककर्तृत्वम् । तथापि तेनेश्वरेण दत्तशक्तिकस्य जीवस्यापि प्रयोज्यकर्तृत्वमस्त्येवेति &amp;lsquo;कर्ता शास्रार्थवत्त्वात्&amp;rsquo; इति जीवस्य कर्तृत्वमुच्यत इति न कश्चिद्विरोध इति भावः ॥18. नन्वीश्वरस्यैव सर्वकारणत्वे केषाञ्चित् सुखप्रदानं केषाञ्चित् दुःखप्रदानमिति वैषम्यदोषस्स्यादित्याशङ्क्य कारणविभागप्रदर्शनेन परिहरति - साधारण्येनेत्यादि । विभुः - ईश्वरः । सर्वकार्याङ्कुराणामिति पदस्यावृत्तिः कार्या । प्रथमावृत्तौ सर्वेषां कार्याणां जनिमतामङ्कुराणां सलिलमिव । द्वितीयावृत्तौ सर्वेषामङ्कुरोपमितानां कार्याणाम् । साधारण्येन - सामान्याकारेण । हेतुः - कारणम् । प्राणिनाम् - देहिनाम् । वैषम्यन्तु - दृश्यमानं सुखित्वदुःखित्वादिरूपं तारतम्यन्तु । आविरिञ्चात् - विरिञ्चमभिव्याप्य । प्रतिनियतफलैः - व्यवस्थितप्रयोजनैः । कर्मबीजैः - कर्मरूपैरसाधारणकारणैः । भवतीति शेषः । अयमर्थः - लोके हि सर्वाङ्कुराणां साधारणकारणं सलिलं विशेषकारणं तत्तद्बीजमिति दृष्टमेतत्, एवमीश्वरोऽपि अतीतानागतवर्तमानरूपाणामशेषाणामपि कार्याणामेक एव साधारणकारणं, तत्तत्पुरुषाश्रितानि पुण्यपापरूपाणि कर्माणि विशेषकारणानीति न वैषम्यगन्ध ईश्वरस्येति । स्वस्य - ईश्वरस्य । साम्यम् - सर्वभूतेष्वपि तुल्यरूपतयावस्थानम् ।स्वगीतम् - कृष्णत्वेनावतीर्णेन स्वेनैव गीतायां &amp;lsquo;समोऽहं सर्वभूतेषु न मे द्वेष्योऽस्ति न प्रियः&amp;rsquo; इत्यादिवचनेन प्रतिपादितम् । श्रुतमपि - &amp;lsquo;अन्तः प्रविष्टश्शास्ता जनानाम्&amp;rsquo; &amp;lsquo;सर्वस्य शरणं सुहृत्&amp;rsquo; इत्यादिभिश्श्रुतिभिरपि प्रतिपादितम् । तत् - तस्मात् । इह - ईश्वरे । अधोनिनीषादिभेदः - &amp;lsquo;एष एवासाधु कर्म कारयति तं यमधो निनीषति, एष एव साधु कर्म कारयति तं यमेभ्यो लोकेभ्य उन्निनीषति&amp;rsquo; इत्यादिश्रुतिसिद्धो जीवविशेषविषयकाधोनयनोर्ध्वनयनेच्छाभेदः । तादृक्कर्मानुरूपं फलम् - तथाविधेश्वरेच्छाहेतुभूततत्तज्जीवकृतमहापराधप्रभूतपुण्यात्मककर्मानुगुणं फलम् । इति - एवम् । एष प्रवाहः - सर्वलोकसाक्षिकः पूर्वपूर्वकर्ममूलकोत्तरोत्तरकर्मपरम्परानुस्यूतिः । अनादिर्नियतः - अनादितयावस्थितः, असङ्कीर्णश्च । अतो मूलकारणप्रश्नस्य नावकाश इति भावः ॥19. ननु प्राचीनकर्मानुरूपमीश्वरः फलं ददातीत्युक्तं, तर्हि कर्मैव सुखदुःखप्रदानयोस्तन्त्रम्, तेनेश्वरस्य का करुणा? किञ्च तस्या अपेक्षणम्? कथञ्च तस्यास्संरक्षणोपकारप्रकारः सेत्स्यति? इत्याशङ्क्य सर्वमप्येतत् समाधत्ते - काल इत्यादि । काले - अज्ञातयादृच्छिकानुषङ्गिकप्रासङ्गिकसामान्यबुद्धिमूलसुकृतसम्पत्तिकाले । भगवान् - ज्ञानशक्त्यादिपरिपूर्ण ईश्वरः । व्याजमात्रावलबम्बी - अञ्जल्याद्यल्पव्याजमवलम्ब्य । दुःखोपशान्तिं जनयति । परहितमनसः - परेषां शुभोदर्कव्यापार एव निविष्टमनसः । तस्य - ईश्वरस्य । या दुःखापाचिकीर्षा - या दुःखनिराकरणेच्छा । तस्यानुकम्पा सैव - ईश्वरकृपास्वरूपमिदमित्यर्थः । तस्याः फलमुपकारविशेषं दर्शयति - दत्त इत्यादिना । देहादियोगं दत्ते - &amp;lsquo;जायमानं हि पुरुषं यं पश्येन्मधुसूदनः । सात्त्विकस्स तु विज्ञेयः&amp;rsquo; इत्युक्तप्रकारेण देहादियोगं तावत् सात्त्विकं दत्ते । निगमं दिशति च - &amp;lsquo;साक्षान्नारायणो देवः&amp;rsquo; इत्युक्तरीत्या देशिकरूपेण स्थित्वा वेदमुपदिशति । वेदान्तसारं वक्ति - &amp;lsquo;सकल्पं सरहस्यञ्च तमाचार्यं प्रचक्षते&amp;rsquo; इति साक्षात् प्रधानाचार्यरूपेण वेदान्तशास्त्रसारमपि व्याचष्टे । निरुपधिसमये - देहाद्युपाधिनिवृत्त्यनन्तरसमये । तयैव - कृपयैव प्रधानभूतया । पुंसाम् - जीवात्मनाम् । निस्सीमानन्दयोगं सौति - &amp;lsquo;निरञ्जनः परमं साम्यमुपैति&amp;rsquo; &amp;lsquo;भोगमात्रसाम्यलिङ्गाच्च&amp;rsquo; इत्याद्युक्तां निरन्तरस्वानुभवरूपमहानन्दप्राप्तिं सम्पादयतीत्यर्थः । एवमीश्वरकृपास्वरूपोपकारप्रकारफलविशेषा इति भावः ॥20. एवं निग्रहानुग्रयोर्द्वयोरपि भगवन्निष्ठत्वे निग्रहांशस्य दोषत्वं स्यादित्याशङ्क्य परिहरति - दोषस्स्यादित्यादिना । यमयितुः - नियन्तुरीश्वरस्य । निग्रहांशो दोषस्स्यात् - परहिंसनव्यापारत्वादित्यर्थः । इति चेन्न, उपमर्दासहत्वात् । ईश्वरस्य - सर्वशासितुः परमात्मनः । अनिष्टं नहि प्रसजति - परनिग्रहमूलकमनिष्टं न प्रसजति स्वनियन्त्रन्तराभावात् । अस्य परानिष्टं न प्रतीपम् - ईश्वरस्य परानिष्टकरणं तत्तत्कर्मानुगुण्येनाभीष्टतया नानिष्टम् । तत्तत्कर्मानुगुणनिग्रहाभावे ईश्वरत्वमेव भज्येत । तर्हि कारुण्यस्य कोऽवकाश इति चेत् कारुण्यं क्वचित् सावकाशमिति कथितम् - भक्तविषये दयाया अवकाश इति प्रतिपादितम् । तथा हि करुणा द्विविधा, नित्या चानित्या च, नित्या करुणा सर्वात्मसत्तादिसंरक्षणरूपिणी, अनित्या पुनस्तत्तदज्ञातसुकृतादिकर्मानुरूपविशेषफलप्रदानरूपा । तदुक्तमाचार्यैरेव &amp;lsquo;मुकुन्दकरुणां वन्दे मुग्धेष्वधिकवत्सलाम् । स्वरूपसंस्तवौ यस्या निर्हेतुकसहेतुकौ ॥&amp;rsquo; इति । तेन सर्वात्मविषयं सकलफलप्रदानसङ्कल्परूपं सामान्यकारुण्यं नित्यमेव निर्हेतुकञ्चैतत् । कालविशेषफलप्रदानसङ्कल्परूपं कारुण्यन्त्वनित्यं सहेतुकञ्चेति विभागः । अन्यथा कृत्स्नशास्त्राप्रामाण्यप्रसङ्गात् । अतः क्वचिदधिकारिणि कारुण्यं सावकाशमिति पूर्वश्लोक एवोक्तमित्यर्थः । तर्हीश्वरस्यैव सर्वकर्तृत्वे तत्र तत्र प्रमाणेषूच्यमानं साक्षित्वानुमन्तृत्वादिकं कथमित्यत्राह - साक्षिताद्यं च सुस्थमिति । आद्यशब्देन कर्तृत्वप्रेरकत्वानुमन्तृत्वोदासीनत्वसहकारित्वसर्वस्वामित्वफलित्वादिसङ्ग्रहः । इदं सर्वमपि धर्मजातं तुलायां प्रमाणप्रमेयव्यवहारन्यायेन सर्वलक्षणसमवायादेकस्यैवेश्वरस्य युक्तमित्यर्थः । सर्वावस्थायां सर्वद्रष्टृत्वात् साक्षी, स्वतन्त्रत्वात् कर्ता, प्रयोज्यकर्तुर्जीवस्य कारयितृत्वात् प्रेरकः, प्रवृत्तस्योत्तरोत्तरं प्रवर्तकत्वादनुमन्ता, अङ्कुरादिषु सलिलवत् सर्वेष्वपि कार्येषु सामान्यहेतुत्वादुदासीनः, तत्तत्कर्मानुगुणं सर्वं करोतीति सहकारी, सर्वकृतातिशयभाक्त्वात् सर्वस्वामी, आश्रितसंरक्षणरूपफलस्यापि स्वफलत्वात् फली, &amp;lsquo;फलमत उपपत्तेः&amp;rsquo; इति फलप्रदत्वात् फलदः, इत्येवं साक्षित्वादिकं तस्मिन् सुस्थमित्यर्थः । एतत्स्वभावे - अनपराधानां रक्षको भवति सापराधानां शिक्षको भवतीत्येतत्स्वभावे । दृष्टे च - सम्यक्प्रमाणेनावगते सति च । फलद इति धिया - निग्रहानुग्रहरूपफलप्रद इति बुद्ध्या । तत्प्रपत्तिर्युज्यते - प्राणिनां तत्प्रपदनप्रवृत्तिर्युक्तेत्यर्थः । निग्रहानुग्रहकरणस्वभावदर्शनं न प्राणिनां तत्प्रपदनप्रवृत्तिविरुद्धम्, निग्रहानुग्रहसमर्थमेव हि राजानं प्राणिनः प्रपद्यन्ते फलञ्च लभन्ते न पुनरन्यतरासमर्थमिति भावः ॥21. प्रत्यङ्ङात्मेत्यादि । प्रत्यङ् - स्वस्मै भासमानः । आत्मा - आत्मैव । अहमर्थः - अहञ्जानाम्यङ्करोमिति प्रतीयमानोऽहमर्थः । नपुनश्चिन्मात्रं नाप्यहङ्कारस्तयोर्द्वयोरप्यचेतनत्वात् । प्रमितिपरवताम् - प्रमाणमार्गमनुसरताम् । कर्तृतादिश्च - कर्तृत्वभोक्तृत्वादिकश्च । तस्मिन् - तस्मिन्नेव । सम्मत इति शेषः । स्वेच्छापूर्वप्रवृत्तेः - स्वबुद्धिपूर्वप्रवृत्तिलक्षणकर्तृत्वयोगात् । अयम् - जीवः । अचिदधिकः - व्यापाराश्रयत्वमात्रलक्षणकर्तृत्ववतोऽचेतनादन्यः । तावता - बुद्धिपूर्वकप्रवृत्तिलक्षणकर्तृत्वमात्रेण । ईशानतुल्यः - ईश्वरतुल्यः । ईशस्तु - ईश्वर एकः । स्वेच्छयैव प्रयतते - स्वेच्छामात्रप्रयोज्यमीश्वरस्य कर्तृत्वमित्यर्थः । इति - हेतोः । अन्यत् समस्तम् - तद्व्यतिरिक्तं चेतनाचेतनात्मकं सर्वमपि वस्तुजातम् । तन्निघ्नम् - तत्परतन्त्रं तदधीनस्वरूपस्थितिप्रवृत्तिकमित्यर्थः । अत एव जीवस्य कर्तृत्वं पराधीनमित्यर्थः । त्रयाणाम् - ईश्वरजीवात्माचेतनानाम् । प्रवृतिः - व्यापारः । सारथ्यादिक्रमेण प्रतिनियतगतिस्स्यात् - सारथिरथाश्वरथक्रमेण व्यवस्थितप्रकारा भवेत् । सर्वप्रवर्तकत्वात् सारथिर्भगवान्, रथाश्वो जीवः, यथाश्वस्सारथिना रथे निबद्धस्तत्परतन्त्रस्सन् रथमाकर्षति तद्वज्जीव ईश्वरेण शरीरे निबद्धस्तदधीनश्शरीरधारणादौ प्रवर्तते, रथस्थानीयमचेतनम्, यथा रथः सारथिप्रेरितेनाश्वेनाकृष्यते तद्वदीश्वरप्रेरितेन जीवेन शरीरादिरूपमचेतनमाकृष्यते, अतः प्रयोजककर्तृत्वमीश्वरे व्यवस्थितम्, प्रयोज्यकर्तृत्वम् जीवे नियतम्, ईश्वरप्रेरितजीवप्रेरणाधीनव्यापारमात्राश्रयत्वमचेतने, इति व्यवस्थितं तत्त्वत्रयस्यापि स्वभावत्रयमिति नान्योन्यव्यतिकरोऽन्यतमापह्नवो वा युक्तः । तथाच श्रुतिश्छान्दोग्येऽष्टमेऽध्याये &amp;lsquo;यथा प्रयोग्य आचरणे युक्तः एवमेवायमस्मिन् शरीरे प्राणो युक्तः&amp;rsquo; इत्यादिः ॥240॥22. कर्तृत्वमित्यादि । करणवति - जीवे । कदाचित् - प्रथमप्रवृत्तिकाले । कर्तृत्वम् - सुकृतदुष्कृतप्रवृत्तिरूपं कर्तृत्वम् । परप्रेरणानिर्व्यपेक्षं स्यात् - ईश्वरप्रेरणनिरपेक्षं भवेत् । नो चेत् - एवमनङ्गीकारे, प्रथमप्रवृत्तेरपीश्वरप्रेरणसापेक्षत्वे । तन्निग्रहाद्यम् - तस्य ईश्वरप्रेरणेनैव प्रथममपि प्रवृत्तस्य जीवस्य निग्रहाद्यं निग्रहोऽनुग्रहश्च । कथम् - कथमीश्वरेण क्रियते । इति यदि - एवमाशङ्क्यते यदि । न - नैतद्युक्तम् । स्वेष्टपक्षेऽपि साम्यात् - द्वितीयादिप्रवृत्तावेवेश्वरप्रेरणेत्युक्तस्वाभिमतपक्षेऽपि दोषसाम्यात् । तदेवोपर्युच्यते - स्वेनेत्यादिना । दयार्द्राः - दयाशीतलहृदयाः पुरुषाः । स्वेन - स्वयमेव, पूर्वं परप्रेरणं विना । अपथ्यप्रवृत्तम् - अपथ्ये अहितव्यापारे प्रवृत्तं जनम् । पुनरपि तत् नहि कारयेयुः - अनन्तरमप्यपथ्यकरणानुमतिदानेनापथ्यं नहि कारयेयुः । यः प्रथममपथ्ये प्रवर्तयति स निर्दयश्चेत् यः प्रथमं स्वयमपथ्ये प्रवृत्तं पुनरप्यनुमतिदानेन तत्कारयति सोऽपि निर्दय एव, कूपे हि पतन्तं बालकं निवारयितुं समर्थोऽप्यनुमन्यमानो निर्दय एवेति लोकदृष्टमेव । ननु प्रथमं प्रवृत्तौ सत्यां तामनुसृत्येश्वरोऽनुमन्ता तस्मान्न निर्दय इति चेत् प्रथमप्रवृत्तावपि जन्मान्तरीयचरमप्रवृत्तिमनुसृत्यैव प्रवर्तयतीति समस्समाधिरित्यर्थः । तत् - प्रवृत्तप्रवर्तकत्वलक्षणमनुमन्तृत्वम् । अस्य - ईश्वरस्य । स्वभावाच्चेत् - सर्वकार्यहेतुत्वस्वाभाव्यादिति चेत् । इतरदपि - प्रथमप्रवर्तकत्वमपि । किं न - तस्मादेव स्वभावात् कुतो न भवति । तथानङ्गीकारे &amp;lsquo;तेन विना तृणाग्रमपि न चलति&amp;rsquo; इत्यादिप्रमाणशतप्रसिद्धं सर्वदा सर्वस्येश्वरपारतन्त्र्यं भज्येत, ततश्चानीश्वरत्वमेव स्यात् । किञ्च, अधीतभङ्गः अधीतस्य सर्वव्यापारहेतुत्वेन श्रुतिसिद्धस्येश्वरतत्त्वस्य भङ्गो निराकरणव्यापारः । निष्फलः - स्वपक्षे निर्दोषत्वासाधकतया निष्प्रयोजन इत्यर्थः । प्रथमप्रवृत्तावीश्वरप्रेरणानधीनत्वकल्पनमनीश्वरत्वमेव फलति नत्वीश्वरस्य दोषापनयनमिति भावः ॥23. किञ्च कल्पादौ प्रथमप्रवृत्तिरीश्वरनिरपेक्षेति वदन् प्रवृत्तिमेवोपपादयितुं न शक्नोतीत्याह - क्षेत्रज्ञानामित्यादिना । कल्पादौ समानां क्षेत्रज्ञानां विषमयतनता - अन्योन्यविलक्षणपुण्यपापप्रवृत्तिमत्त्वम् । तादृशादृष्टभेदात् - तत्तत्प्रवृत्त्यनुगुणादृष्टभेदादेव भवतीति वक्तव्यम् । अदृष्टं तु अन्यत् - ईश्वरसङ्कल्पादन्यत् । नेष्टम् - तवाप्यनभिमतम् । तत्र - तस्मिन्काले । ईशितुः - ईश्वरस्य । नियमनभिदया हि भाव्यम् - अदृष्टशब्दाभिधेयेन नियमनभेदेनैव भवितव्यम् । अदृष्टहेतुकप्रवृत्तिवैषम्यं वदता भवता प्रथमप्रवृत्तावपीश्वरहेतुत्वमेव स्थापितं भवतीति भावः । नेतुः - ईश्वरस्य । साक्षित्वाद्यञ्च - साक्षित्वोदासीनत्वामनुमन्तृत्वादिकं कर्तृ । समनिगममितं प्रेरकत्वं न रुन्धे - तुल्यप्रमाणप्रमितमीश्वरस्य सर्वदा प्रेरकत्वं न बाधत इत्यर्थः । अवहितमनसाम् - सूक्ष्मावधाननिविष्टबुद्धीनाम् । भाष्यादिग्रन्थलेशोऽपि - एतदधिकरणभाष्यतत्त्वसारश्लोकादिग्रन्थांशोऽपि, ऐदमर्थ्यम् - अयमेव एतावता योऽस्माभिरुपपादितः अर्थो यस्य स इदमर्थः, तस्य भावः ऐदमर्थ्यं तत् भजेत । प्राथम्यस्य दुरुपपादत्वात् कर्मप्रवाहमूलकसर्वप्रवृत्तिहेतुत्वस्यैवेश्वरे प्रामाणिकत्वात् तत्परत्वमेव भाष्यतत्त्वसारादिग्रन्थवाक्यानां युक्तमिति सूक्ष्मबुद्धिभिर्भाव्यमिति भावः ॥24. कर्तेत्यादि । देवः - ईश्वरः । फलानां कर्ता - फलप्रद एव । करणभृतस्तु - जीवस्य । प्रेरकश्च न - अनुष्ठानकाले प्रेरयिता न भवति इत्युक्तम् । सर्वश्रुत्यादिकोपात् - &amp;lsquo;य आत्मनि तिष्ठन्&amp;rsquo;, &amp;lsquo;अन्तः प्रविष्टश्शास्ता जनानाम्&amp;rsquo; इत्यादिसर्वश्रुतिस्मृतिविरोधात् । पापचर्या - पापाचरणञ्च । कर्मणः फलं न न भवति - पूर्वानुष्ठितपापकर्मणः फलमेव भवति । नञ्द्वयेन प्रकृतार्थलाभः । पापचर्येति पुण्यस्याप्युपलक्षणम् । &amp;lsquo;पापं प्रज्ञां नाशयति क्रियमाणं पुनःपुनः । नष्टप्रज्ञः पापमेव कर्तुमारभते पुनः ॥ पुण्यं प्रज्ञां वर्धयति क्रियमाणं पुनःपुनः । वृद्धप्रज्ञः पुण्यमेव कर्तुमारभते पुनः ॥&amp;rsquo; (महाभारते 5.35.52,53) इत्यादिशास्त्रेण पुण्यपापानां स्वस्वपूर्वपूर्वपुण्यपापफलत्वादीश्वरस्य फलप्रदत्वमात्राङ्गीकारेऽपि सर्वप्रवृत्तिहेतुत्वं सिद्धमिति भावः । भवभृतः - जीवस्य । चिन्ताद्यपि - चिन्तितनिमिषितादिसर्वप्रवृत्तिजातमपि । कर्माधीनं तु - पूर्वकर्माधीनमिति । भाष्यकारैर्भाषितं हि - श्रीभाष्यवेदार्थसङ्ग्रहादिष्विति शेषः । जन्तूनाम् - प्राणिनाम् । देवतानामपि - अग्निवायुसूर्यादीनां देवतानामपि । करणगणाधिष्ठितम् - भावे निष्ठा, चक्षुरादिकरणाधिष्ठानम् । इति - परमात्मप्रेरणायत्तमिति । वक्ष्यति - &amp;lsquo;ज्योतिराद्यधिष्ठानं तु तदामननात् प्राणवता शब्दात्&amp;rsquo; इति सूत्रव्याख्यानप्रकरण इति शेषः । अतस्सर्वप्राणिनामपि सर्वप्रवृत्तीनामीश्वप्रेरणमूलकत्वं सिद्धमिति नार्धजरतीयन्यायकल्पनं युक्तमिति भावः ॥&lt;/li&gt;&#xA;&lt;/ol&gt;</description>
    </item>
    <item>
      <title>26 अंशाधिकरणम्</title>
      <link>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/26_aMshAdhikaraNam/</link>
      <pubDate>Mon, 01 Jan 0001 00:00:00 +0000</pubDate>
      <guid>https://vishvAsa.github.io/rAmAnujIyam/tattvam/rAmAnujaH/shrI-bhAShyam/venkaTa-nAthaH/adhikaraNa-sArAvalI/pada-yojanA/2/3/26_aMshAdhikaraNam/</guid>
      <description>&lt;ol start=&#34;25&#34;&gt;&#xA;&lt;li&gt;जीवादित्यादि । सूत्रकारः । परः - परमात्मा । जीवादत्यन्तभिन्न इति बहुधा व्याहरत् - भेदव्यपदेशादिप्रतिपादकैस्सूत्रैरनेकप्रकारतयोपापीपदत् । भेदाभेदश्रुतीनाम् - परमात्मजीवात्मनोर्भेदप्रतिपादिकानां &amp;lsquo;पृथगात्मानं प्रेरितारश्च मत्वा&amp;rsquo; &amp;lsquo;द्वा सुपर्णा सयुजा सखाया&amp;rsquo; इत्यादीनां तयोरभेदप्रतिपादिकानां &amp;lsquo;तत्त्वमसि&amp;rsquo;, &amp;lsquo;अयमात्मा ब्रह्म&amp;rsquo; इत्यादीनाञ्च श्रुतीनाम् । शात्रवञ्च - विरोधश्च । घटकनिगमतः - घटकश्रुत्यनुसारेण, ‘य आत्मनि तिष्ठन्नात्मनोऽन्तरः&amp;rsquo; &amp;lsquo;अन्तःप्रविष्टश्शास्ता जनानाम्&amp;rsquo; &amp;lsquo;सर्वं समाप्नोषि ततोऽसि सर्वः&amp;rsquo; इत्यादिरूपजीवात्मपरमात्मशरीरशरीरिभावप्रतिपादक सोपबृंहणघटकश्रुत्यनुसारेणेत्यर्थः । व्यपोढम् - परिहृतम् । उक्ताक्षेपे - जीवपरमात्मनोः परस्परविरुद्धभेदाभेदान्यतराङ्गीकारविरोध्याक्षेपे । समाधावपि - अनन्यथासिद्धघटकश्रुत्यनुसारबलिष्ठानन्यथासिद्धभेदश्रुत्यनुसारेणान्यथासिद्धानामभेदश्रुतीनामान्यपर्यप्रदर्शनेन परस्परविरोधशमने च । समधिको हेतुरत्र नास्ति - पूर्वमप्रतिपादितो हेतुरपि अस्मिन्नधिकरणे न दृश्यते । इति चेदिति शेषः । सत्यम् - उक्तं तथैव । अंशचिन्ता तु - अस्मिन्नधिकरणे क्रियमाणो जीवस्य परमात्मांशत्वविचारस्तु । पादांशाद्युक्तिमुह्यद्बहुकुमतिमतक्षिप्तये - पादत्वेनांशत्वेन शक्त्यादिरूपतया चोक्तिभिः श्रुतिस्मृतिसिद्धैर्व्यवहारैर्मुह्यन्तो मोहं प्राप्ता जीवपरमात्मनोरेकवस्तुत्वभ्रमं प्राप्ता बहवश्व ये कुमतयः शङ्करयादवप्रकाशभास्करादयः तन्मतक्षेपाय । इत्यवेहीति शेषः । तथाहि &amp;lsquo;पादोऽस्य विश्वा भूतानि&amp;rsquo;, &amp;lsquo;ममैवांशो जीवलोके जीवभूतस्सनातनः&amp;rsquo; &amp;lsquo;विष्णुशक्तिः परा प्रोक्ता क्षेत्रज्ञाख्या तथापरा&amp;rsquo; इत्यादिषु जीवानां ब्रह्मपादांशशक्त्यादिरूपतया व्यवहारो हि दृश्यते, ते तथा बभ्रमुः, तन्निवर्तनाय पुनःपुनर्जीवतत्त्वचिन्तेति भावः ॥२४४॥26. अंशत्वमित्यादि । अंशत्वम् - परमात्मांशत्वम् । रामकृष्णप्रभृतिषु - रामकृष्णनृसिंहादिभगवन्मूर्तिषु । विग्रहांशावतारात् - विग्रहस्य परवासुदेवविग्रहस्य योऽंश एकदेशस्तस्यावतारात् अब्धौ तरङ्गाणामिव प्रादुर्भावात् । घटताम् - युज्यतां नाम । निरवयवं ब्रह्म वक्तुः - ब्रह्मवस्तु निरंशमिति वदतो भवतः । जीवे ब्रह्मांशतोक्तिस्तु - जीवात्मनि ब्रह्माख्यवस्त्वेकदेशत्वात्मकांशत्वकथनं तु । न घटेत - न युज्येत । विग्रहैकदेशत्वस्यानङ्गीकारात् ब्रह्मस्वरूपैकदेशत्वस्य च निरवयवब्रह्माङ्गीकारविरुद्धत्वादंशत्वमेव न वक्तव्यमित्यर्थः । तर्हि कथमिति चेद्वदति अतः - पक्षान्तरे उक्तानुपपत्तेः । चित्समष्टिर्ब्रह्म - वृक्षसमष्टेर्वनत्ववत् चित्समष्टेर्ब्रह्मत्वमित्यर्थः । इह - चित्समष्टिरूपे ब्रह्मणि । प्रतिपुरुषन्तु अंशता च - प्रतिवृक्षं वनांशत्ववत् प्रतिजीवं ब्रह्मांशत्वञ्च । इति - एवं शङ्कनम् । अयुक्तम् । बहु स्यामिति - अहमेको बहु भवानीत्येवमाकारेण । बहुभवनध्यातुः - कर्तव्यतया बहुभवनमालोचयतः ॥ विश्वस्रष्टुः - जगत्कारणभूतस्य परमात्मनः । एकत्वसिद्धेः - एकत्वप्रतीतेः । स्यामित्येकत्वं हि प्रतीयते, नहि जीवसमष्टावेको बहुभवनसङ्कल्पयिता विद्यते । समष्टिर्नाम सङ्घातविशेष एव । स तु बहुभवनसङ्कल्पाश्रयो न भवति । सङ्घातरूपसमष्ट्याश्रयाश्च जीवा बहव एव । न तेष्वेकत्वमस्ति येनैकस्य पुरुषस्य बहु स्यामिति बहुभवनसङ्कल्पनं युज्येतेति भावः ॥२४५॥27. औपाधिकब्रह्मवादं निरस्यति - व्योमेत्यादि । एकं व्योम घटाद्यैरुपधिगणैः पृथक् स्यात् - यथा वस्तुत एकमेवाकाशं घटाद्यैरुपाधिभिर्युक्तं सत् भिन्नभिन्नं भवति घटाकाशो मठाकाश इति, एवं ब्रह्माप्युपधिगणैः देहाद्युपाधिगणैर्युक्तं बह्वंशं बहुबद्धजीवात्मकांशयुक्तं स्यात् । उपाधिव्यपाये तत्रायं भवभृत् ब्रह्मतामियात् - उपाधिनिवर्तकज्ञानादिना देहाद्युपाधिनिवृत्तौ सत्यां तदानीमयं जीवो ब्रह्मभावं गच्छति । यथा घटाधुपाधिनाशे उपहितं वियत् शुद्धाभिन्नं भवति तद्वदित्यर्थः । इत्ययुक्तम् - इति कल्पनमसाधु । स्वानर्थारम्भदौस्स्थ्यात् - अयमर्थः । युष्मत्पक्षे ब्रह्म स्वस्य जीवतादात्म्यं जानाति वा? न वा? जानाति चेत् स्वानर्थरूपं संसारं नारभेत अतो जगदारम्भासिद्धिरिति । न जानाति चेत् तत्राह - प्रतिनियतगुणप्रत्यभिज्ञाद्यदृष्टेः - योगिनां सर्वज्ञानां नानाशरीरप्रयुक्तसुखदुःखप्रतिसन्धानवदीश्वरस्यापि पुण्यपापारब्धनानाशरीरप्रयुक्तस्वात्मनिष्ठसुखदुःखप्रतिसन्धानं स्यात्, न चैवं दृश्यते, प्रत्युत सुखदुःखादिगुणाः प्रत्यभिज्ञादयश्च प्रतिनियता एकैकजीवस्यैकैकशरीरप्रयुक्तत्वेन स्वात्मनिष्ठतयैव दृश्यन्ते । अत एकस्य ब्रह्मणोऽनेकशरीरेष्वात्मभावश्चेदेवं प्रतिनियतगुणप्रत्यभिज्ञादिदृष्टिर्न घटेतेति भावः । छिन्नाच्छिन्नांशचिन्तोदितबहुविहतेः - उपाधिना छिन्नांशो वा जीव उताच्छिन्नांश इति च्छिन्नाच्छिन्नांशयोर्या चिन्ता विचारः, तदुदिता तदापादिता या बह्वी विहतिर्दूषणप्राप्तिस्तस्याश्चेत्यर्थः । तथा हि - उपाधिसंसृष्टं ब्रह्म जीव इति भवद्भिरुच्यते, किं तदुपाधिसंसृष्टं ब्रह्म सर्वत्रापि जीवभावेन सुखदुःखादिकमनुभवति, किंवोपाधिना च्छिन्नं ब्रह्म छिन्नांशेन संसरति, अथवा पुनरच्छिन्नमेव ब्रह्म यत्रयत्रोपाधिसंसर्गस्तत्रतत्र संसारदुःखमनुभवति, अथवोपाधिरेव जीवः, किंवान्यः कश्चिदुपाधिसंसृष्टो जीवतामश्नुत इति । सर्वेऽपि पक्षा अयुक्ताः । प्रथमपक्षे सर्वदा सर्वेष्वपि प्रदेशेषु ब्रह्मण उपहितत्वं स्यादित्यत्यन्तदौस्स्थ्यमेव । द्वितीयपक्षे अच्छेद्यस्य ब्रह्मणश्छेदवार्ताऽपि जिह्वाच्छेदनमातनोति । तृतीयेऽपि पक्षे सर्वस्य ब्रह्मप्रदेशस्य कालभेदेनोपाधिसम्बन्धादुपहितत्वमुपाधिवियोगाद्विमुक्तत्वमिति प्रतिक्षणं बन्धमोक्षप्रसङ्गः । उपाधेरेव संसारित्वे चार्वाकपक्षः परिगृहीतः स्यात् । उपाधिसंसृष्टोऽन्य इति पञ्चमपक्षोऽपि पञ्चत्वमेव गच्छति ब्रह्मव्यतिरिक्तस्य कस्यचिदनङ्गीकारादिति भावः । मुक्तौ साम्यशब्दाच्च मुक्तिदशायां, निरञ्जनः परमं साम्यमुपैति, इति साम्यवचनाच्च । अयुक्तमित्यन्वयः । साम्यस्य प्रमाणसिद्धत्वात् तच्च भेदघटितमिति स्वरूपैक्यवादोऽप्युच्छिन्न इति भावः ॥२४६॥28. एवं भास्करपक्षं प्रतिक्षिप्य मृषावादिपक्षं प्रतिक्षिपति - मायोदन्वतीत्यादि । अपारे मायोदन्वति - अविद्याख्यसागरे । मृषावीचिषु - मिथ्याभूतासु वीचिस्थानीयासु बुद्धिषु । ब्रह्मचन्द्रः - चन्द्रतुल्यं ब्रह्म । प्रतिफलति - प्रतिबिम्बति । तस्य च्छायांशाः - प्रतिबिम्बांशाः । जीवाः - जीवा इत्युच्यन्ते । इति - एवम् । कतिचिदुशन्ति - केचिदिच्छन्ति, अङ्गीकुर्वन्तीत्यर्थः । एतदालोचनीयम् - सूक्ष्मदृष्ट्या विचारणीयम् । लोके चन्द्रप्रतिबिम्बानां द्रष्टुभिरेव दर्शनं दृश्यते । कः पुनरिह द्रष्टा? किं ब्रह्मैव? किंवा ब्रह्मव्यतिरिक्तमचिद्द्रव्यमेव किञ्चित्? अथवा जीव एव? यद्वा त्रितयव्यतिरिक्तः कश्चिदन्यः? इति विकल्पेन दूषणमुच्यते - न ब्रह्मेत्यादिना । तेषां ब्रह्म न द्रष्टृ - तेषां पक्षे ब्रह्मणो द्रष्टृत्वं नास्तीत्यर्थः । यद्वा तेषां ब्रह्मप्रतिबिम्बानां जीवानाम् । अचिदपि तथा हि - अचितोऽपि द्रष्टृत्वं नास्ति हीत्यर्थः । द्रष्टृशब्दस्य जीवविशेषणत्वपक्षे द्रष्टेति लिङ्गविपरिणामः कार्यः । स्वेन कल्प्यो जीवो न द्रष्टा - द्रष्टा खलु दृश्यकॢप्तिः, जीवस्य द्रष्टृत्वे द्रष्टा स्वेन कल्प्यो जीवो न स्वस्य द्रष्टा भवितुमर्हति । कुत इति चेत् कॢप्तेः प्राक् स्वात्महानेः - कल्पनात् पूर्वं कल्पकेन भवितव्यम् । अत्र कल्प्यस्यैव कल्पकत्वे कल्पनात्पूर्वं कल्पकस्वरूपालाभात् तस्य कल्पकत्वात्मकं द्रष्टृत्वं न सम्भवतीत्यर्थः । त्रितयसमधिकः कल्पकस्तु अत्र मृग्यः - अविद्याजीवब्रह्मभ्योऽन्यो जीवत्वकल्पको मृषावादिपक्षे शून्य इत्यर्थः ॥२४७॥29. यादवप्रकाशपक्षः प्रतिक्षिप्यते - सन्मात्रमित्यादि । सन्मात्रं ब्रह्म सर्वानुगतम् - चिदचिदीश्वरात्मकतत्त्वत्रयेऽपि सत् सदित्यनुगतमेव वर्तते । इह पुनः - पक्षे सन्मात्रब्रह्मणि तु । जीवेशाचित्प्रभेदात् त्रयोंऽशा नित्यसिद्धाः । इति च कतिचन - यादवप्रकाशपक्षस्थाः । उशन्तीत्यध्याहारः । इदञ्च नोदञ्चनीयम् - इदञ्च न ग्राह्यमित्यर्थः । सत्तामात्रानुवृत्तेः - व्यक्तिषु जातेरिव चिदचिदीश्वरतत्त्वत्रयेऽपि सत्तासामान्यमात्रस्यानुवृत्तेः । न पुनस्सतस्त्रिष्वनुवृत्तिर्दृश्यत इत्यर्थः । तर्हि सत्तैव ब्रह्मास्त्वित्यत्राह - तदधिकेति । तदधिकवपुषश्शासितुब्रह्मतोक्तेः - सत्तातिरिक्तस्य विश्वशासितुः पुरुषस्य वेदान्तेषु ब्रह्मत्ववचनात् । ब्रह्मत्रैविध्यवाक्यम् - &amp;lsquo;त्रिविधं ब्रह्ममेतत्&amp;rsquo; इति ब्रह्मत्रैविध्यवाक्यन्तु । निरवयवतया निश्चिते - प्रबलप्रमाणैर्निरवयवत्वेन निश्चिते ब्रह्मणि विषये । अन्याशयं स्यात् - चेतनाचेतनविशिष्टं ब्रह्म विशेषणविशेष्यभेदेन त्रिविधमित्येतदर्थकं भवेत् । नहि निरवयवे ब्रह्मणि स्वरूपभेदकथनं सम्भाव्यत इति भावः ॥२४८॥30. मेरोरित्यादि । किरीटप्रभृतिर्मेरोरंश इति नयात् - एवमुक्तिन्यायेन । नित्यभिन्ने परमात्मतो नित्यविलक्षणे जीवे । अंशतोक्तिः - अंशत्वादिवचनम् । साजात्याल्पत्वमूला गमयितुमुचिता - ज्ञानानन्दत्वेन साजात्यात् स्वयमल्पत्वाच्च ब्रह्मांशत्वं जीवस्य सुवर्णमयत्वेन मेरुसजातीयस्य स्वतोऽल्पस्य किरीटस्य मेर्वंशत्ववत् इत्येतदभिप्रायतया नेतुमुचिता । इत्यागमासन्नपक्षे - एवंरूपे आगमसंवादिनः पक्षेऽपि । अंशोक्तिरमुख्या स्यात् - औपचारिकी गौणी स्यात् । नहि किरीटादेर्मेरुस्वरूपांशत्वं सम्भवति तस्य तदंशत्वोक्तिरमुख्यैव तद्वदिति भावः । अंशशब्दस्य को मुख्यार्थ इत्यत्राह - स हीत्यादिना । स हि - अंशो हि । निपुणधियाम् - सूक्ष्मबुद्धीनाम् । एकवस्त्वेकदेशः एकवस्त्वेकदेशतया सम्मत इत्यर्थः । तस्मात् - एवमुपपादनात् । जीवः, विशिष्टे भगवति - चेतनाचेतनविशिष्टे परमात्मनि । गुणवत् - गुणैस्तुल्यतया तदपृथक्सिद्धविशेषणत्वेन । तत्प्रकारांश उक्तः - विशिष्टे वस्तुनि विशेष्यस्येव विशेषणस्यापि तदेकदेशत्वेनांशत्वस्य मुख्यत्वात् तथा प्रकारांशो विशेष्यांश इति परीक्षकव्यवहाराच्च विशिष्टवस्त्वेकदेशप्रकाररूपत्वेन जीवस्य ब्रह्मांशत्वमुक्तमित्यर्थः ॥२४९॥31. उक्तमित्यादि । परमते - शाङ्करादीतरसिद्धान्ते । नित्योपलब्धिप्रभृति अनिष्टम् - नित्योपलब्धिप्रसङ्गादिदूषणम् । पूर्वमेवोक्तं हि - बाह्यवादिप्रतिक्षेपसमय एवोक्तम् । भूयः - पुनः । इह - एतदधिकरणे । भोगसङ्कीर्णतादिस्तादृक्प्रसङ्गः - भोगसाङ्कर्यादिरूपस्तादृशानिष्टप्रसङ्गः । किं प्रकथितः - कुतोऽभिहितः । पुनरुक्तौ वैयर्थ्यादिति भावः । मैवम् - एवं मा शङ्कनं कार्षीः । पूर्वं बाह्यप्रसृतिम् - बाह्यानां प्रसृतिं दुर्मार्गम् । अशमयद्धि । साम्प्रतम् - एतदधिकरणे । ब्रह्मवादव्याजोत्सिक्तान् - ब्रह्मवादव्याजेनोत्सिक्तान् मत्तान् । कुदृष्टीन् । अशमयदित्यस्य शमयतीति विपरिणामः कार्यः । यद्वा - अशमयदित्येव श्लोककरणात्पूर्वकालत्वाल्लङुपपत्तिः । इति - एवम् । परिहृतिः युक्तीनामैक्येऽपि दूष्यवादिभेदात् पुनर्वचनमित्येवं परिहारः । भविष्यन्नयेषु च स्यात् - भाव्यधिकरणेषु चानुसन्धेय इत्यर्थः ॥२५०॥32. मिथ्याज्ञानादीत्यादि । मिथ्याज्ञानादिचक्रे - अविद्याकर्मवासनारुचिप्रकृतिसम्बन्धानां पुनःपुनः परिवर्तनेन त एव चक्रं तदात्मके । मरुति - झञ्झानिले । भगणवत् - नक्षत्रगणवत् । यथा नक्षत्रगणो महावातभ्राम्यच्छिंशुमारचक्रप्रविष्टस्तत्रैव पुनःपुनर्भ्रमति तथेत्यर्थः । घूर्णमानस्य - बम्भ्रम्यमाणस्य । जन्तोः - जीवात्मनः । प्रत्यक्तत्त्वावबोधात् - आत्मतत्त्वावबोधात् । भवपरिहरणे - संसारपरिहरणे । सर्वतन्त्राविगीते - सर्वसिद्धान्तसम्मते सत्यपि । शुद्धात्मज्ञानगर्भां परभजनभिदां - परमात्मशरीरभूतस्वात्मोपासनरूपतया वा स्वात्मशरीरकपरमात्मोपासनरूपतया वा देहातिरिक्तविशुद्धात्मज्ञानगर्भां परमात्मभक्तिभिदाम् । अङ्गभेदांश्च तादृशपरभक्त्यङ्गभूतांश्च कर्मशमदमादीन् । वक्ष्यन् - तृतीयाध्यायतृतीयचतुर्थपादयोः प्रतिपादयिष्यन् । सूत्रकार इति शेषः । मीमांसारम्भसिध्यद्वपुषमपि जीवं पुनश्शोधयामास - पूर्वमीमांसारम्भ एव कर्मकर्तृविचारे देशान्तरकालान्तरभाविफलानुभवयोग्यस्थायिस्वरूपतया सिद्धस्वरूपमपि जीवात्मानं ज्ञातृत्वकर्तृत्वभोक्तृत्वपरमात्माधीनत्वादियुक्ततया पुनश्शोधयामास ॥२५१॥द्वितीयाध्यायतृतीयपादाधिकरणार्थानां विभज्य दर्शनम्&lt;br&gt;&#xA;कॢप्तिरित्यादि । व्योमादिकेऽपि कॢप्तिः - परवादिभिर्नित्यत्वेनोक्ते व्योमादिकेऽपि कॢप्तिस्सृष्टिः । &amp;lsquo;न वियत्&amp;rsquo; इत्यादिप्रथमाधिकरणार्थोऽयम् । क्रमभुवि च - &amp;lsquo;आकाशाद्वायुः । वायोरग्निः । अग्नेरापः ।&amp;rsquo; इत्युक्तरीत्या क्रमेणोत्पद्यमानेऽपि वस्तुनि । प्राच्यतत्वैर्विशिष्टात् विभोः कॢप्तिः - पूर्वपूर्वतत्त्वैश्शरीरभूतैर्विशिष्टात् परमात्मन एव सृष्टिः । कॢप्तिपदस्यानुषङ्गः । &amp;lsquo;तेजोऽतस्तथा ह्याह&amp;rsquo; इत्यादिद्वितीयाधिकरणार्थोऽयम् । जीवस्य प्रजननविलयौ तु औपाधिकौ - जीवात्मन उत्पत्तिनाशौ देहोपाधिप्रयुक्तौ । &amp;lsquo;नात्मा श्रुतेः&amp;rsquo; इत्यादितृतीयाधिकरणार्थः । अस्य चिद्घनज्ञातृता - जीवात्मनो ज्ञानस्वरूपत्वयुक्ता ज्ञातता । &amp;lsquo;ज्ञोऽत एव&amp;rsquo; इत्यादिचतुर्थाधिकरणार्थः । कर्तृत्वम् - अस्येत्यनुषङ्गः । जीवात्मनः कर्तृत्वम् । अयं &amp;lsquo;कर्ता शास्त्रार्थवत्त्वात्&amp;rsquo; इत्यादिपञ्चमाधिकरणार्थः । पारतन्त्र्यम् - पराधीनस्वरूपप्रवृत्तिकत्वम् । अयं &amp;lsquo;परात्तु तच्छ्रुतेः&amp;rsquo; इत्यादिषष्ठाधिकरणार्थः । गुणतनुनयतः - गुणानां शरीरस्य च यो नयः अपृथक्सिद्धविशेषणत्वेन तत्प्रकारत्वं तस्मादित्यर्थः । विश्वरूपांशता च - विश्वशरीरकपरमात्मात्मकविशिष्टवस्त्वेकदेशत्वरूपांशत्वञ्च । अयम् &amp;lsquo;अंशो नानाव्यपदेशात्&amp;rsquo; इत्यादिसप्तमाधिकरणार्थः । इति - एवम्भूतानि । सप्त - सप्त तत्त्वानि । आम्नायान्योन्यबाधव्यपनयनवियत्पादसाध्यानि - वेदान्तवाक्यानामन्योन्यविरोधपरिहारपरेण &amp;lsquo;न वियत्&amp;rsquo; इत्यादिपादेनावगन्तव्यानीत्यर्थः ॥२५२॥&lt;/li&gt;&#xA;&lt;/ol&gt;&#xA;&lt;p&gt;इति श्रीमद्रङ्गनाथशठमथनयतिराजकटाक्षलब्धोभयवेदान्तहृदयस्य भारद्वाजस्य श्रीनिवासराघवदासस्य (श्रीमदहोबिल मठमहास्थाननिर्वहणधुरन्धर श्रीमद्वेदमार्गप्रतिष्ठापनाचार्य परमहंसपरिव्राजकाचार्य सर्वतन्त्रस्वतन्त्रोभयवेदान्ताचार्य श्रीभगवद्रामानुजसिद्धान्तनिर्धारणसार्वभौम श्रीलक्ष्मीनृसिंहदिव्यपादुकासेवक श्रीवण्शठकोपश्रीशठकोपरामानुजयतीन्द्र महादेशिकस्य) कृतौ अधिकरणसारावलीव्याख्यायां पदयोजनाख्यायां द्वितीयस्याध्यायस्य तृतीयः पादः ॥&lt;/p&gt;</description>
    </item>
  </channel>
</rss>
